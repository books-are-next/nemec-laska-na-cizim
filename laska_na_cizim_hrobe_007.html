<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Dírka">
    <meta name="apple-mobile-web-app-capable" content="yes">
    <title>Dírka</title>
    <link rel="stylesheet" href="./style/style.min.css" media="screen" integrity="sha256-EAcAoh4bH4+fb1dtQiDCgZPfIxnBnL+lbmL5Hc0pzMU=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Němec: Láska na cizím hrobě">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Láska na cizím hrobě">
    <meta property="og:title" content="Láska na cizím hrobě">
    <meta property="og:type" content="book">
    <meta property="og:book:author" content="Ludvík Němec">
    <meta property="twitter:title" content="Ludvík Němec: Láska na cizím hrobě">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./laska_na_cizim_hrobe_006.html">
    <link rel="next" href="./laska_na_cizim_hrobe_008.html">
    <meta name="nb-order" content="3">
    <link rel="self" href="laska_na_cizim_hrobe_007.html">
    <meta name="nb-identifier" content="nemec-laska-na-cizim-hrobe-2a7102a">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="9680" data-nb-chars="56388">
    <nav role="doc-toc">
      <ul class="plain section">
        <li><a href="laska_na_cizim_hrobe_006.html">Nějaké nebe</a></li>
        <li><a href="laska_na_cizim_hrobe_007.html">Dírka</a></li>
        <li><a href="laska_na_cizim_hrobe_008.html">Rezonance</a></li>
        <li><a href="laska_na_cizim_hrobe_009.html">Lůno</a></li>
        <li><a href="laska_na_cizim_hrobe_010.html">Vybřežení</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./laska_na_cizim_hrobe_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="5"><span class="idea" data-nb-ref-number="1" id="idea1" data-nb-words="1" data-nb-chars="5">Dírka</span></h1>
        <section>
          <p class="chunk" data-nb-ref-number="2" data-nb-words="29" data-nb-chars="157"><span class="idea" data-nb-ref-number="2" id="idea2" data-nb-words="29" data-nb-chars="157"><em>Zatracená dírka! Co&nbsp;já&nbsp;si&nbsp;fčil počnu? Já&nbsp;mám klíč zubem navrch a&nbsp;zámek nemůžu přece obracet! Počkat! Co&nbsp;kdybych obrátil ten klíč?&nbsp;— A&nbsp;hle, dvéře se&nbsp;otevřely!</em></span></p>
          <p class="chunk" data-nb-ref-number="3" data-nb-words="5" data-nb-chars="44"><span class="idea" data-nb-ref-number="3" id="idea3" data-nb-words="5" data-nb-chars="44">Rudolf Těsnohlídek, Příhody lišky Bystroušky</span></p>
          <p class="chunk" data-nb-ref-number="4" data-nb-words="17" data-nb-chars="102"><span class="idea" data-nb-ref-number="4" id="idea4" data-nb-words="17" data-nb-chars="102">Ta&nbsp;ženská vycenila na&nbsp;Roberta zuby jako hladná <em>psice</em> (moje oblíbené slovo) a&nbsp;řekla: „Dáš mi&nbsp;kousnout?“</span></p>
          <p class="chunk" data-nb-ref-number="5" data-nb-words="1" data-nb-chars="5"><span class="idea" data-nb-ref-number="5" id="idea5" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="6" data-nb-words="2" data-nb-chars="11"><span class="idea" data-nb-ref-number="6" id="idea6" data-nb-words="2" data-nb-chars="11">„Mám hlad.“</span></p>
          <p class="chunk" data-nb-ref-number="7" data-nb-words="1" data-nb-chars="5"><span class="idea" data-nb-ref-number="7" id="idea7" data-nb-words="1" data-nb-chars="5">„<em>Co?</em>“</span></p>
          <p class="chunk" data-nb-ref-number="8" data-nb-words="10" data-nb-chars="42"><span class="idea" data-nb-ref-number="8" id="idea8" data-nb-words="10" data-nb-chars="42">„Dej mi&nbsp;kousnout&nbsp;– a&nbsp;já ti&nbsp;taky něco dám.“</span></p>
          <p class="chunk" data-nb-ref-number="9" data-nb-words="119" data-nb-chars="691"><span class="idea" data-nb-ref-number="9" id="idea9" data-nb-words="119" data-nb-chars="691">Tuto ukázku tržního hospodářství pozoruji v&nbsp;Brně, na&nbsp;malé tržnici mezi hlavním nádražím a&nbsp;obchodním domem Tesco, kudy každý den projdou desetitisíce lidí (a bytostí jim podobných&nbsp;– jako tato žena). Robert si&nbsp;tu&nbsp;právě koupil žemli se&nbsp;smaženým sýrem a&nbsp;už už&nbsp;se&nbsp;nemůže dočkat, až&nbsp;projde temným tunelem podchodu, zvaného Myší díra, a&nbsp;vystoupá na&nbsp;vlakové nástupiště, odkud je&nbsp;– jako z&nbsp;divadelní lóže&nbsp;– vidět dolů na&nbsp;přelidněný plácek. Na&nbsp;to&nbsp;se&nbsp;těší někdy už&nbsp;od&nbsp;rána: jak bude čekat na&nbsp;svůj vlak a&nbsp;shlížet na&nbsp;vývařiště vypouštěného rybníka, v&nbsp;němž stále více ryb bojuje o&nbsp;stále méně kyslíku. Patří to&nbsp;k&nbsp;nejpříjemnějším chvílím Robova dne. K&nbsp;pošetilé iluzi, že&nbsp;on&nbsp;do&nbsp;toho páchnoucího kotle nepatří.</span></p>
          <p class="chunk" data-nb-ref-number="10" data-nb-words="32" data-nb-chars="160"><span class="idea" data-nb-ref-number="10" id="idea10" data-nb-words="32" data-nb-chars="160">(Taky tam stávám při čekání na&nbsp;vlak. Opřen o&nbsp;kovové zábradlí pozoruji to&nbsp;místo plné nadějí i&nbsp;zmarů a&nbsp;hraji sám se&nbsp;sebou&nbsp;– a&nbsp;ještě s&nbsp;někým&nbsp;– svou oblíbenou hru.)</span></p>
          <p class="chunk" data-nb-ref-number="11" data-nb-words="97" data-nb-chars="590"><span class="idea" data-nb-ref-number="11" id="idea11" data-nb-words="97" data-nb-chars="590">Jenže občas se&nbsp;stane, že&nbsp;divák vypadne z&nbsp;lóže přímo na&nbsp;jeviště. Je&nbsp;takový divák ještě divákem, nebo už&nbsp;je&nbsp;hercem? Nikdy nevíme, kdy přijde naše šance na&nbsp;záskok. Proto ji&nbsp;obvykle prošvihneme, pletouce si&nbsp;nabídku životní role s&nbsp;reklamní akcí na&nbsp;otevření nového secondhandu. Tak i&nbsp;Robert. Odsekne té&nbsp;ženské, že&nbsp;neslyší, a&nbsp;ukáže na&nbsp;svá sluchátka, do&nbsp;nichž z&nbsp;přehrávače mobilního telefonu proudí a&nbsp;tryská John Mayall, ideální hudba do&nbsp;tohohle bordelu. Používá tuto výmluvu často, jinak by&nbsp;si&nbsp;člověk musel před průchodem městem snad opravdu zalít uši voskem… ale tentokrát mu&nbsp;tahle finta nevyjde.</span></p>
          <p class="chunk" data-nb-ref-number="12" data-nb-words="6" data-nb-chars="34"><span class="idea" data-nb-ref-number="12" id="idea12" data-nb-words="6" data-nb-chars="34">Ta&nbsp;ženská mu&nbsp;totiž zastoupí cestu.</span></p>
          <p class="chunk" data-nb-ref-number="13" data-nb-words="71" data-nb-chars="428"><span class="idea" data-nb-ref-number="13" id="idea13" data-nb-words="71" data-nb-chars="428">Ta&nbsp;ženská k&nbsp;němu totiž vztáhne obě ruce. Robert má&nbsp;v&nbsp;jedné ruce žemli a&nbsp;v&nbsp;druhé kufřík s&nbsp;katalogy a&nbsp;nemůže tedy účinně zabránit tomu, aby mu&nbsp;neoddálila stříbrné mušle sluchátek z&nbsp;uší. Do&nbsp;těch uší Robovi pronikne <em>sound</em> toho místa: vzájemně se&nbsp;překrývající písně peruánských indiánů, garmoška ruského žebráka ve&nbsp;vojenské uniformě a&nbsp;dylanovský zpěv mladíka v&nbsp;koženém klobouku, to&nbsp;vše jen jako podkres k&nbsp;chraplavému hlasu té&nbsp;ženské:</span></p>
          <p class="chunk" data-nb-ref-number="14" data-nb-words="8" data-nb-chars="45"><span class="idea" data-nb-ref-number="14" id="idea14" data-nb-words="8" data-nb-chars="45">„Mám hlad, člověče. Dej mi&nbsp;prosím tu&nbsp;housku.“</span></p>
          <p class="chunk" data-nb-ref-number="15" data-nb-words="91" data-nb-chars="626"><span class="idea" data-nb-ref-number="15" id="idea15" data-nb-words="91" data-nb-chars="626"><em>Ta ženská</em>. Somračka. Žebračka. Feťačka? Lihounka? Troska neurčitého věku, žena pětatřicetiletá nebo pětapadesátiletá, navzdory teplému polednímu slunci upnutá v&nbsp;obrovské oranžové zimní bundě s&nbsp;kapucí, nejspíš aby přežila dosud chladné noci někde pod mostem. Takových zoufalců je&nbsp;na&nbsp;tomto místě přibližně stejně jako mužů v&nbsp;oblecích a&nbsp;kravatách, svět je&nbsp;vyvážený a&nbsp;harmonický. Oranžová bunda nedokáže zakrýt hubenost, téměř vyzáblost její postavy; ze&nbsp;stínu pod štítkem kapuce se&nbsp;na&nbsp;Roba upírají zářící modré oči, jejichž lesk svědčí o&nbsp;víně z&nbsp;krabice, drogách či&nbsp;šílenství, pravděpodobně o&nbsp;celém tom pouličním koktejlu najednou.</span></p>
          <p class="chunk" data-nb-ref-number="16" data-nb-words="19" data-nb-chars="96"><span class="idea" data-nb-ref-number="16" id="idea16" data-nb-words="19" data-nb-chars="96">„A&nbsp;teď už&nbsp;mě&nbsp;slyšíš?“ řekne mu&nbsp;chraptivě&nbsp;– a&nbsp;jak se&nbsp;zasměje, Rob vidí mezeru po&nbsp;předních zubech.</span></p>
          <p class="chunk" data-nb-ref-number="17" data-nb-words="4" data-nb-chars="25"><span class="idea" data-nb-ref-number="17" id="idea17" data-nb-words="4" data-nb-chars="25">„Dejte mi&nbsp;laskavě pokoj!“</span></p>
          <p class="chunk" data-nb-ref-number="18" data-nb-words="68" data-nb-chars="400"><span class="idea" data-nb-ref-number="18" id="idea18" data-nb-words="68" data-nb-chars="400">Ale ona na&nbsp;jeho varovný tón kašle&nbsp;– a&nbsp;podobně samozřejmým gestem, jímž mu&nbsp;sejmula z&nbsp;uší sluchátka, mu&nbsp;ještě sundá z&nbsp;tváře sluneční brýle <em>Police</em>. A&nbsp;naše zasraná <em>police</em> samozřejmě nikde! Důvod k&nbsp;zásahu by&nbsp;stejně chyběl, protože bezdomovkyně s&nbsp;těmi drahými brýlemi neuteče. Dokonce i&nbsp;ona se&nbsp;odmaskuje: překvapivě ženským gestem si&nbsp;sundá kapuci a&nbsp;potřese hlavou, jako by&nbsp;na&nbsp;ní&nbsp;měla ještě něco jako vlasy.</span></p>
          <p class="chunk" data-nb-ref-number="19" data-nb-words="5" data-nb-chars="20"><span class="idea" data-nb-ref-number="19" id="idea19" data-nb-words="5" data-nb-chars="20">„A&nbsp;teď už&nbsp;mě&nbsp;vidíš?“</span></p>
          <p class="chunk" data-nb-ref-number="20" data-nb-words="73" data-nb-chars="400"><span class="idea" data-nb-ref-number="20" id="idea20" data-nb-words="73" data-nb-chars="400">Robert se&nbsp;na&nbsp;ni&nbsp;nechce dívat. (Já jo&nbsp;– ale jen z&nbsp;bezpečné výšky své nádražní lóže.) Robert se&nbsp;na&nbsp;ni&nbsp;<em>musí</em> dívat. Později mi&nbsp;řekne, že&nbsp;to&nbsp;bylo jako se&nbsp;dívat na&nbsp;mumii ženy, která snad kdysi mohla být i&nbsp;krásná. Teď je&nbsp;však šedivá pokožka napjatá na&nbsp;lícních kostech tak, jako by&nbsp;se&nbsp;měla každým okamžikem roztrhnout, a&nbsp;nešikovně nalíčená ústa ten dojem masky ještě zvyšují. Ta&nbsp;rozpraskaná rudá ústa říkají:</span></p>
          <p class="chunk" data-nb-ref-number="21" data-nb-words="5" data-nb-chars="30"><span class="idea" data-nb-ref-number="21" id="idea21" data-nb-words="5" data-nb-chars="30">„Bez těch brejlí vypadáš líp.“</span></p>
          <p class="chunk" data-nb-ref-number="22" data-nb-words="3" data-nb-chars="15"><span class="idea" data-nb-ref-number="22" id="idea22" data-nb-words="3" data-nb-chars="15">„Vraťte mi&nbsp;je.“</span></p>
          <p class="chunk" data-nb-ref-number="23" data-nb-words="5" data-nb-chars="21"><span class="idea" data-nb-ref-number="23" id="idea23" data-nb-words="5" data-nb-chars="21">„A&nbsp;dáš mi&nbsp;tu&nbsp;housku?“</span></p>
          <p class="chunk" data-nb-ref-number="24" data-nb-words="113" data-nb-chars="680"><span class="idea" data-nb-ref-number="24" id="idea24" data-nb-words="113" data-nb-chars="680">Navzdory svému rozhořčení (a&nbsp;strachu z&nbsp;té ženské, jen si&nbsp;to&nbsp;přiznejme) Robert ví, že&nbsp;se&nbsp;teď chová pošetile. Ta&nbsp;houska stála sedmadvacet korun. Brýle (i&nbsp;ve výprodeji) skoro tři tisíce. Kdyby ta&nbsp;ženská chtěla, v&nbsp;pár vteřinách zmizí v&nbsp;davu, nebo se&nbsp;může uchýlit pod ochranu party mladých žebráků s&nbsp;bojovými psy, kteří pokuřují na&nbsp;schodech k&nbsp;obchodnímu domu. (A&nbsp;naše zasraná <em>police</em> pořád nikde!) Robert rozhodně není hrdina, z&nbsp;obtížných a&nbsp;potenciálně nebezpečných situací městského života se&nbsp;hledí spíše vyvléknout pomocí různých fint, jako byla ta&nbsp;se&nbsp;sluchátky; tady mu&nbsp;však, to&nbsp;cítí a&nbsp;najednou i&nbsp;<em>ví</em>, nepomůže vůbec žádná finta. Tato chvíle volá po&nbsp;činu: po&nbsp;odchodu, nebo po&nbsp;obchodu.</span></p>
          <p class="chunk" data-nb-ref-number="25" data-nb-words="47" data-nb-chars="278"><span class="idea" data-nb-ref-number="25" id="idea25" data-nb-words="47" data-nb-chars="278">Robert je&nbsp;obchodník. Přesněji: rád by&nbsp;jím jednou byl, až&nbsp;přestane courat po&nbsp;úřadech s&nbsp;kufříkem se&nbsp;vzorky a&nbsp;bude se&nbsp;moci vykašlat na&nbsp;dojíždění vlakem. Obchodníci musejí zvládat kompromisy. Takže sáhne do&nbsp;kapsy pro drobné a&nbsp;říká té&nbsp;ženské, ať&nbsp;si&nbsp;jde koupit jinou obloženou housku.</span></p>
          <p class="chunk" data-nb-ref-number="26" data-nb-words="28" data-nb-chars="163"><span class="idea" data-nb-ref-number="26" id="idea26" data-nb-words="28" data-nb-chars="163">Ale tahle šílená ženská neuznává žádná vyjednávací pravidla. Jen se&nbsp;zasměje&nbsp;– tím tichým a&nbsp;přece šíleným smíchem lidí, kteří už&nbsp;se&nbsp;opravdu můžou smát všemu a&nbsp;všem.</span></p>
          <p class="chunk" data-nb-ref-number="27" data-nb-words="5" data-nb-chars="25"><span class="idea" data-nb-ref-number="27" id="idea27" data-nb-words="5" data-nb-chars="25">„Když já&nbsp;ale chci tuhle.“</span></p>
          <p class="chunk" data-nb-ref-number="28" data-nb-words="3" data-nb-chars="13"><span class="idea" data-nb-ref-number="28" id="idea28" data-nb-words="3" data-nb-chars="13">„To já&nbsp;taky.“</span></p>
          <p class="chunk" data-nb-ref-number="29" data-nb-words="5" data-nb-chars="25"><span class="idea" data-nb-ref-number="29" id="idea29" data-nb-words="5" data-nb-chars="25">„Právě proto. Dej mi&nbsp;ji.“</span></p>
          <p class="chunk" data-nb-ref-number="30" data-nb-words="7" data-nb-chars="46"><span class="idea" data-nb-ref-number="30" id="idea30" data-nb-words="7" data-nb-chars="46">„Tak nedostanete nic. Ani peníze, ani housku.“</span></p>
          <p class="chunk" data-nb-ref-number="31" data-nb-words="131" data-nb-chars="738"><span class="idea" data-nb-ref-number="31" id="idea31" data-nb-words="131" data-nb-chars="738">Nasadí si&nbsp;jeho sluneční brýle. Jsou to&nbsp;zrcadlovky, Rob v&nbsp;nich vidí sám sebe, mladého muže s&nbsp;knírkem, jenž má&nbsp;dodat poněkud chlapecké tváři na&nbsp;vážnosti. Ta&nbsp;tvář mu&nbsp;najednou připadá tak vzdálená a&nbsp;cizí, až&nbsp;ho&nbsp;to&nbsp;poleká. Tohle přece nejsem já, pomyslí si. Tohle se&nbsp;přece neděje mně. Vzpomene si&nbsp;na&nbsp;čínské přísloví, jež mu&nbsp;už&nbsp;v&nbsp;životě tolikrát pomohlo, jež ho&nbsp;vlastně dostalo až&nbsp;tam, kde nyní je. <em>Nedovol, aby tvá hrdost stála v&nbsp;cestě tvému štěstí.</em> Mohli by&nbsp;to&nbsp;mít tady na&nbsp;billboardu, pomyslí si&nbsp;ještě. Mohlo by&nbsp;to&nbsp;být vytištěno na&nbsp;všech bankovkách. A&nbsp;už to&nbsp;chce vzdát, obětovat brýle i&nbsp;svou hrdost, už&nbsp;už&nbsp;chce utéct z&nbsp;této odporné temnoty do&nbsp;přijatelnější temnoty Myší díry, když z&nbsp;vlakového nástupiště nad jeho hlavou někdo posměšně křikne:</span></p>
          <p class="chunk" data-nb-ref-number="32" data-nb-words="5" data-nb-chars="33"><span class="idea" data-nb-ref-number="32" id="idea32" data-nb-words="5" data-nb-chars="33">„Bojuj, sakra! Přece to&nbsp;nevzdáš!“</span></p>
          <p class="chunk" data-nb-ref-number="33" data-nb-words="14" data-nb-chars="74"><span class="idea" data-nb-ref-number="33" id="idea33" data-nb-words="14" data-nb-chars="74">Uhodli jste, kdo to&nbsp;byl, kdo ho&nbsp;v&nbsp;té těžké hodině tak přátelsky povzbudil?</span></p>
        </section>
        <section>
          <p class="chunk" data-nb-ref-number="34" data-nb-words="69" data-nb-chars="423"><span class="idea" data-nb-ref-number="34" id="idea34" data-nb-words="69" data-nb-chars="423">Třebaže tohle není příběh o&nbsp;mně, je&nbsp;to&nbsp;můj příběh. Příběh přece nepatří výhradně tomu, kdo jej prožívá: pro účastníky je&nbsp;to&nbsp;obvykle jen zážitek, nanejvýš příhoda. Teprve vypravěč uvaří z&nbsp;brambor bramboračku a&nbsp;z&nbsp;krve prejt a&nbsp;prostře tu&nbsp;krmi na&nbsp;flekatý ubrus literatury. Neznám Roba, neznám ani tu&nbsp;žebračku: ale určitě rozumím jejich motivům lépe nežli těm vlastním, aspoň co&nbsp;se&nbsp;postávání u&nbsp;zábradlí čtvrtého nástupiště týká.</span></p>
          <p class="chunk" data-nb-ref-number="35" data-nb-words="149" data-nb-chars="804"><span class="idea" data-nb-ref-number="35" id="idea35" data-nb-words="149" data-nb-chars="804">Miluji to&nbsp;místo. Jsou lidé, kteří cestují kvůli cestě; já&nbsp;cestuji kvůli odjíždění. Když se&nbsp;vlak pohne, jsem na&nbsp;kratičký okamžik skoro vždy naplněn nadějí, že&nbsp;jsem zůstal vzadu na&nbsp;peróně, ten člověk, kterého tuto sezónu nemám moc rád. Dokonce závidím jistému <em>specializovanému</em> druhu alkoholiků, kteří si&nbsp;koupí u&nbsp;jednoho z&nbsp;těch stánků dole na&nbsp;plácku půlčík vodky, nasednou do&nbsp;vlaku a&nbsp;jedou tak daleko, kam až&nbsp;jim flaška vydrží; pak vystoupí, dají si&nbsp;u&nbsp;stánku na&nbsp;neznámém nádraží klobásu a&nbsp;pivo, koupí další láhev a&nbsp;jedou zpátky. Nepochybuji o&nbsp;tom&nbsp;– vím to, některé z&nbsp;nich jsem znal&nbsp;–, že&nbsp;se&nbsp;celou tu&nbsp;cestu dívají z&nbsp;okna do&nbsp;mlhy a&nbsp;sní. Jako když já&nbsp;se&nbsp;ve&nbsp;svém vlaku (a&nbsp;svých tunelech) dívám z&nbsp;okna do&nbsp;krajiny a&nbsp;s&nbsp;ním o&nbsp;tom, že&nbsp;bych žil jako oni. Ale nemám odvahu a&nbsp;režijní jízdenku, bez níž to&nbsp;leze do&nbsp;peněz.</span></p>
        </section>
        <section>
          <p class="chunk" data-nb-ref-number="36" data-nb-words="63" data-nb-chars="354"><span class="idea" data-nb-ref-number="36" id="idea36" data-nb-words="63" data-nb-chars="354">Nějaký kretén, nějaký vychlastaný čurák na&nbsp;Roberta pokřikuje shora ze&nbsp;čtvrtého nástupiště, ať&nbsp;to&nbsp;nevzdává… a&nbsp;právě díky tomu se&nbsp;Robert konečně rozhodne pro opak. Zachová se&nbsp;dospěle. Vzdá to. Nebude přece bojovat o&nbsp;pitomou housku ze&nbsp;stánku. Na&nbsp;něco takového nemá čas&nbsp;– a&nbsp;čas jsou co? Takže teď už&nbsp;jde jen o&nbsp;to, jak z&nbsp;této idiotské situace vycouvat se&nbsp;ctí.</span></p>
          <p class="chunk" data-nb-ref-number="37" data-nb-words="22" data-nb-chars="145"><span class="idea" data-nb-ref-number="37" id="idea37" data-nb-words="22" data-nb-chars="145">(A&nbsp;čest je&nbsp;co? Tenhle fór ještě neznáte? V&nbsp;tomto centru tržního hospodářství patří k&nbsp;nejoblíbenějším, všechny neviditelné ruce trhu mu&nbsp;tleskají!)</span></p>
          <p class="chunk" data-nb-ref-number="38" data-nb-words="20" data-nb-chars="104"><span class="idea" data-nb-ref-number="38" id="idea38" data-nb-words="20" data-nb-chars="104">Takže Robert věnuje té&nbsp;trosce svou žemli a&nbsp;řekne: „No dobrá. A&nbsp;neříkala jste, že&nbsp;vy&nbsp;zase dáte něco mně?“</span></p>
          <p class="chunk" data-nb-ref-number="39" data-nb-words="43" data-nb-chars="257"><span class="idea" data-nb-ref-number="39" id="idea39" data-nb-words="43" data-nb-chars="257">Ach ten idiot! Kéž by&nbsp;to&nbsp;byl nedodal! Kéž by&nbsp;nebyl synkem tržního hospodářství (jako je&nbsp;ta&nbsp;ženská jeho sirotkem)! Ale snad si&nbsp;chtěl zachovat aspoň trošičku obchodnické cti&nbsp;– takže všechno, co&nbsp;se&nbsp;mu&nbsp;následně přihodí, je&nbsp;jistým způsobem přece jen spravedlivé.</span></p>
          <p class="chunk" data-nb-ref-number="40" data-nb-words="24" data-nb-chars="146"><span class="idea" data-nb-ref-number="40" id="idea40" data-nb-words="24" data-nb-chars="146">Protože ta&nbsp;ženská se&nbsp;znovu zasměje. Koketně se&nbsp;zasměje. Miss Zombie 2011. A&nbsp;páchnoucím dechem mu&nbsp;zblízka důvěrně zašeptá: „Že by&nbsp;to&nbsp;byla hubička?“</span></p>
          <p class="chunk" data-nb-ref-number="41" data-nb-words="48" data-nb-chars="287"><span class="idea" data-nb-ref-number="41" id="idea41" data-nb-words="48" data-nb-chars="287">Robert neodpoví. Nemusí. Neboť výraz v&nbsp;jeho tváři promlouvá tak jasně, že&nbsp;se&nbsp;to&nbsp;zřejmě dotklo i&nbsp;téhle trosky, která by&nbsp;měla být na&nbsp;podobné reakce zvyklá. Aniž ochutnala tu&nbsp;housku doličnou, odhodí ji&nbsp;do&nbsp;odpadkového koše, a&nbsp;než se&nbsp;Robert stačí vzpamatovat, podává mu&nbsp;jakýsi růžový papírek.</span></p>
          <p class="chunk" data-nb-ref-number="42" data-nb-words="6" data-nb-chars="37"><span class="idea" data-nb-ref-number="42" id="idea42" data-nb-words="6" data-nb-chars="37">„Nejspíš si&nbsp;to&nbsp;nezasloužíš, ale ber.“</span></p>
          <p class="chunk" data-nb-ref-number="43" data-nb-words="8" data-nb-chars="45"><span class="idea" data-nb-ref-number="43" id="idea43" data-nb-words="8" data-nb-chars="45">„Ale já… proč jste tu&nbsp;housku sakra vyhodila?“</span></p>
          <p class="chunk" data-nb-ref-number="44" data-nb-words="24" data-nb-chars="127"><span class="idea" data-nb-ref-number="44" id="idea44" data-nb-words="24" data-nb-chars="127">„Jenom se&nbsp;mi&nbsp;tu&nbsp;nerozbreč. Chtěla jsem, abys mi&nbsp;ji&nbsp;dal&nbsp;– nechtěla jsem tu&nbsp;sračku jíst. Já&nbsp;musím dbát na&nbsp;svý zdraví, chlapečku.“</span></p>
          <p class="chunk" data-nb-ref-number="45" data-nb-words="50" data-nb-chars="321"><span class="idea" data-nb-ref-number="45" id="idea45" data-nb-words="50" data-nb-chars="321">Robert pláče, neviditelně, dovnitř, zasoluje si&nbsp;ledviny. Někde nahoře za&nbsp;jeho zády, v&nbsp;prezidentské lóži čtvrtého nástupiště, někdo hlasitě tleská. Roberta to&nbsp;kupodivu zachrání; uvědomí si&nbsp;totiž, že&nbsp;tohle je&nbsp;jen divadlo, zcela bezvýznamná scéna, v&nbsp;níž jen alternuje. Natáhne tedy ruku pro brýle, a&nbsp;ona mu&nbsp;je&nbsp;dokonce vrátí.</span></p>
          <p class="chunk" data-nb-ref-number="46" data-nb-words="11" data-nb-chars="62"><span class="idea" data-nb-ref-number="46" id="idea46" data-nb-words="11" data-nb-chars="62">„Budeš je&nbsp;potřebovat, až&nbsp;tam půjdeš. Abys z&nbsp;tý krásy neoslep!“</span></p>
          <p class="chunk" data-nb-ref-number="47" data-nb-words="44" data-nb-chars="253"><span class="idea" data-nb-ref-number="47" id="idea47" data-nb-words="44" data-nb-chars="253">Ta&nbsp;výstraha se&nbsp;očividně vztahuje k&nbsp;tomu papírku, k&nbsp;tomu růžovému lístku, který mu&nbsp;stále podává. A&nbsp;když Robert už&nbsp;jen gestem odmítne&nbsp;– gestem tisíckrát nacvičeným při svém chození městem&nbsp;– ona mu&nbsp;tím svým pařátem pevně stiskne zápěstí a&nbsp;papírek mu&nbsp;vnutí.</span></p>
          <p class="chunk" data-nb-ref-number="48" data-nb-words="7" data-nb-chars="49"><span class="idea" data-nb-ref-number="48" id="idea48" data-nb-words="7" data-nb-chars="49">„Neblázni, chudáčku. Od&nbsp;tebe nic zadarmo nechci.“</span></p>
        </section>
        <section>
          <p class="chunk" data-nb-ref-number="49" data-nb-words="620" data-nb-chars="3639"><span class="idea" data-nb-ref-number="49" id="idea49" data-nb-words="620" data-nb-chars="3639">(Taky to&nbsp;tak nesnášíte? Ty&nbsp;lístky a&nbsp;lístečky a&nbsp;vstupenky a&nbsp;slevové kupóny, jež vám stále někdo nabízí a&nbsp;nutí při průchodu městem? Někdo je&nbsp;odmítá lhostejným gestem. Někdo je&nbsp;zdvořile přijme a&nbsp;vyhodí do&nbsp;nejbližšího odpadkového koše. Dokonce jsou prý snad i&nbsp;lidé&nbsp;– hlavně v&nbsp;Olomouci&nbsp;–, kteří všechny ty&nbsp;lístečky odnášejí domů a&nbsp;tam i&nbsp;čtou. Můj přítel Mirek Huptych mi&nbsp;vyprávěl, že&nbsp;když takhle jednou večer vyprazdňoval kapsy bundy, našel tam zelený lísteček na&nbsp;jazykový kurz němčiny, na&nbsp;němž bylo z&nbsp;druhé strany připsáno: <em>Miluji tě, Mirku!</em> Nebylo to&nbsp;písmo jeho ženy Marušky. Že&nbsp;by&nbsp;kamarádský žert z&nbsp;hospody? Že&nbsp;by&nbsp;si&nbsp;to&nbsp;tam&nbsp;– nevědomky&nbsp;– napsal sám? Celé dva dny chodil po&nbsp;vlastních stopách, na&nbsp;nárožích a&nbsp;v&nbsp;podchodech u&nbsp;eskalátorů hleděl do&nbsp;očí ženám a&nbsp;dívkám, rozdávajícím tyto drobné reklamy, a&nbsp;hledal nějaké znamení. A&nbsp;ne že&nbsp;by&nbsp;nenacházel; problém byl, jak mi&nbsp;vysvětloval, že&nbsp;odpověď na&nbsp;svůj nevyřčený dotaz nacházel všude, skoro ve&nbsp;všech očích, jež jako by&nbsp;kromě lístečků nabízely i&nbsp;něco navíc. Nakonec to&nbsp;rozchodil; nakonec si&nbsp;radši namluvil, že&nbsp;to&nbsp;pochopil. Čímž se&nbsp;dostáváme konečně ke&nbsp;mně, neboť i&nbsp;já mám svůj svědivý příběh. Asi před měsícem&nbsp;– 6.&nbsp;dubna 2011, krátce po&nbsp;16. hodině to&nbsp;bylo&nbsp;– jsem se&nbsp;probíjel centrem Brna, Českou ulicí, tou uličkou hanby, jež vám každodenně zatvrzuje srdce proti pouličním žebrákům, výběrčím charity, obchodníkům a&nbsp;podvodníkům, ba&nbsp;co&nbsp;hůř, proti opravdovému soucitu. Vždy je&nbsp;mi&nbsp;líto těch mladých dívek, ještě dívenek, jež žádají třeba o&nbsp;podporu na&nbsp;léčbu dětské leukémie&nbsp;– a&nbsp;jsou stále a&nbsp;stále nerudněji odmítány. Copak se&nbsp;i&nbsp;jejich srdce nezatvrdí? Copak i&nbsp;ony nemohou dostat ze&nbsp;vší té&nbsp;lhostejnosti chudokrevnost duše? Toho dne jsem je&nbsp;však odmítal taky, taky nerudně: odmítl jsem jednu s&nbsp;růžovými lístečky, málem odstrčil jinou se&nbsp;zelenými&nbsp;– a&nbsp;teprve před hotelem Avion jsem si&nbsp;uvědomil, jak ubožácky se&nbsp;chovám. Zastyděl jsem se, vždyť ty&nbsp;nebohé dívky za&nbsp;nic nemohou, taky chtějí jen přežít. Vždyť můžu ty&nbsp;lístky přijmout&nbsp;– a&nbsp;vyhodit je&nbsp;až&nbsp;za&nbsp;rohem. Naštěstí na&nbsp;zastávce tramvají taky jedna stála, bledá tmavovláska v&nbsp;džínových šatech, v&nbsp;ruce barevné lístečky&nbsp;– a&nbsp;já, aniž bych čekal na&nbsp;nabídku, aniž bych ji&nbsp;vystavoval tomu každodennímu podbízení se&nbsp;a&nbsp;žadonění, jsem si&nbsp;vytáhl z&nbsp;její ruky hned dva. Dva žluté lístečky. I&nbsp;nejmenší dobré činy se&nbsp;počítají, vím to. Aby mi&nbsp;nemusela děkovat, pokusil jsem se&nbsp;zmizet v&nbsp;davu, když vtom jsem za&nbsp;sebou uslyšel křik. Ženský křik. Ta&nbsp;dívenka to&nbsp;byla, hnala se&nbsp;za&nbsp;mnou a&nbsp;nadávala jako dlaždič. Nevyprávím to&nbsp;kvůli pointě, takže ji&nbsp;prozradím rovnou, bez obvyklých vypravěčských štráchů a&nbsp;piruet: Vyškubl jsem jí&nbsp;totiž z&nbsp;ruky kartičky se&nbsp;španělskými frázemi, jež se&nbsp;vždy učila při čekání na&nbsp;tramvaj. Až&nbsp;teď přichází pointa: Jak jsem se&nbsp;jí&nbsp;omlouval za&nbsp;to&nbsp;nedopatření, jak jsem s&nbsp;ní žertoval, jak jsem jí&nbsp;dokonce vyprávěl tu&nbsp;Huptychovu historku, jež ji&nbsp;téměř dojala, trochu jsme se&nbsp;sblížili; Huptych byl vždycky dobrá návnada, i&nbsp;když jen obstojná&nbsp;– jednostojná&nbsp;– volavka. Ani nevím, jak se&nbsp;jmenovala, ta&nbsp;bledá dívka v&nbsp;džínových šatech. Protože spěchala, protože její dvanáctka už&nbsp;jela, domluvili jsme se, že&nbsp;si&nbsp;zatelefonujeme a&nbsp;možná&nbsp;<em>– možná</em>, usmála se&nbsp;– si&nbsp;domluvíme schůzku. Týž den mi&nbsp;v&nbsp;jiné tramvaji samozřejmě ukradli mobil, do&nbsp;něhož jsem si&nbsp;to&nbsp;číslo uložil. Říkám <em>samozřejmě</em>, protože jinak to&nbsp;nejde&nbsp;– v&nbsp;životě se&nbsp;samozřejmě stávají neuvěřitelnější věci než v&nbsp;povídkách. Už&nbsp;chápete tu&nbsp;pointu? Protože pokud ta&nbsp;dívka teď čte tyto řádky&nbsp;– každý sníme o&nbsp;tom, že&nbsp;přece jen někdo přečte naše řádky, rukopis nalezený v&nbsp;kapse, báseň vyrytou do&nbsp;omítky veřejného záchodku&nbsp;– nechť mi&nbsp;to&nbsp;prosím nejenže odpustí, ale hlavně ať&nbsp;se&nbsp;mi&nbsp;prosím ozve na&nbsp;mail <em><a href="mailto:neludvik@gmail.com">neludvik@gmail.com</a>.)</em></span></p>
        </section>
        <section>
          <p class="chunk" data-nb-ref-number="50" data-nb-words="85" data-nb-chars="469"><span class="idea" data-nb-ref-number="50" id="idea50" data-nb-words="85" data-nb-chars="469">Ale zpět k&nbsp;Robovi, byť o&nbsp;něj už&nbsp;tu&nbsp;tolik nejde, zvláště když povídka svým předchozím odstavcem už&nbsp;skoro splnila svůj účel. Stejně jako ta&nbsp;ženská v&nbsp;oranžové bundě, která mizí ze&nbsp;scény (ani já&nbsp;už&nbsp;ji&nbsp;ze&nbsp;své nádražní lóže nevidím). Vidím ale Roba, který už&nbsp;vystoupal na&nbsp;své (a&nbsp;mé) nástupiště a&nbsp;chce zahodit růžový lístek do&nbsp;podobného koše, v&nbsp;němž zmizela jeho houska. Pak mu&nbsp;ale jeho výcvik obchodníka přece jen nedá a&nbsp;znovu jej dovede do&nbsp;neštěstí. Prohlédne si&nbsp;ten lístek.</span></p>
          <p class="chunk" data-nb-ref-number="51" data-nb-words="6" data-nb-chars="31"><span class="idea" data-nb-ref-number="51" id="idea51" data-nb-words="6" data-nb-chars="31">Je&nbsp;to&nbsp;vstupenka do&nbsp;strip klubu.</span></p>
          <p class="chunk" data-nb-ref-number="52" data-nb-words="2" data-nb-chars="7"><span class="idea" data-nb-ref-number="52" id="idea52" data-nb-words="2" data-nb-chars="7">Ach jo.</span></p>
          <p class="chunk" data-nb-ref-number="53" data-nb-words="23" data-nb-chars="147"><span class="idea" data-nb-ref-number="53" id="idea53" data-nb-words="23" data-nb-chars="147">Už&nbsp;ten kreténský název: Padlý anděl! To&nbsp;vymyslel někdo padlej na&nbsp;hlavu, pomyslí si&nbsp;Robert, který má&nbsp;za&nbsp;sebou rovněž třídenní rychlokurz marketingu.</span></p>
          <p class="chunk" data-nb-ref-number="54" data-nb-words="7" data-nb-chars="42"><span class="idea" data-nb-ref-number="54" id="idea54" data-nb-words="7" data-nb-chars="42">„Sleva do&nbsp;bordelu?“ řekne někdo vedle něj.</span></p>
          <p class="chunk" data-nb-ref-number="55" data-nb-words="3" data-nb-chars="12"><span class="idea" data-nb-ref-number="55" id="idea55" data-nb-words="3" data-nb-chars="12">Já&nbsp;to&nbsp;řeknu.</span></p>
          <p class="chunk" data-nb-ref-number="56" data-nb-words="4" data-nb-chars="28"><span class="idea" data-nb-ref-number="56" id="idea56" data-nb-words="4" data-nb-chars="28">„Něco takovýho,“ odpoví Rob.</span></p>
          <p class="chunk" data-nb-ref-number="57" data-nb-words="149" data-nb-chars="910"><span class="idea" data-nb-ref-number="57" id="idea57" data-nb-words="149" data-nb-chars="910">Do&nbsp;příjezdu našeho vlaku zbývá ještě pár minut. Stojíme na&nbsp;vyvýšeném nástupišti přímo nad plechovou střechou herny, jejíž je&nbsp;Padlý anděl součástí. Rob se&nbsp;mnou konverzuje nejspíš jen proto, že&nbsp;na&nbsp;to&nbsp;má&nbsp;výcvik; pravý obchodník přece nesmí vynechat jedinou příležitost, jak někoho <em>zaháčkovat</em>. Ale nakonec zaháčkuje, <em>zasekne</em> jinou rybu než mě. A&nbsp;ta ho&nbsp;už&nbsp;brzy stáhne pod hladinu. Oba nás stáhne. Ale já&nbsp;jsem, na&nbsp;rozdíl od&nbsp;Roba, člověk obojživelník, já&nbsp;se&nbsp;potápím do&nbsp;hlubin rád. Zatím jsme ale na&nbsp;mělčině společenské konverzace. Vyměníme si&nbsp;vizitky a&nbsp;pár názorů na&nbsp;počasí, na&nbsp;České dráhy, na&nbsp;chystaný přesun brněnského nádraží. Na&nbsp;žebráky, s&nbsp;nimiž by&nbsp;podle Roba měli zatočit jako ve&nbsp;Vídni. „Tam proti nim od&nbsp;letoška začali postupovat tak tvrdě, že&nbsp;nikde nepotkáte ani jedinýho!“ Říká mi&nbsp;skoro vroucně. Ale ne&nbsp;všechno ve&nbsp;Vídni je&nbsp;zřejmě tak skvělé, protože naše eurocity, vypravované právě z&nbsp;Vídně, stále nepřijíždí.</span></p>
          <p class="chunk" data-nb-ref-number="58" data-nb-words="6" data-nb-chars="49"><span class="idea" data-nb-ref-number="58" id="idea58" data-nb-words="6" data-nb-chars="49">„Richard Strauss?“ řeknu, abych vypadal kulturně.</span></p>
          <p class="chunk" data-nb-ref-number="59" data-nb-words="10" data-nb-chars="60"><span class="idea" data-nb-ref-number="59" id="idea59" data-nb-words="10" data-nb-chars="60">„Ne, Strauss jede v&nbsp;půl druhé. Tohle je&nbsp;Rudolf Těsnohlídek.“</span></p>
          <p class="chunk" data-nb-ref-number="60" data-nb-words="44" data-nb-chars="275"><span class="idea" data-nb-ref-number="60" id="idea60" data-nb-words="44" data-nb-chars="275">Upřímně se&nbsp;podivím, jak mohl někdo nazvat rychlík po&nbsp;tak depresivním autorovi a&nbsp;především sebevrahovi, jehož dvě manželky rovněž spáchaly sebevraždu (ta první o&nbsp;svatební noci, druhá v&nbsp;jeho noc poslední). „Kdyby to&nbsp;byl Antonín Dvořák, to&nbsp;bych chápal, ten vlaky miloval, ale&nbsp;–“</span></p>
          <p class="chunk" data-nb-ref-number="61" data-nb-words="6" data-nb-chars="39"><span class="idea" data-nb-ref-number="61" id="idea61" data-nb-words="6" data-nb-chars="39">„Dvořák jezdí taky, v&nbsp;jedenáct třicet.“</span></p>
          <p class="chunk" data-nb-ref-number="62" data-nb-words="27" data-nb-chars="176"><span class="idea" data-nb-ref-number="62" id="idea62" data-nb-words="27" data-nb-chars="176">„– ale Těsnohlídek? Kterýho kreténa v&nbsp;propagačním oddělení Českých drah tohle napadlo? Už&nbsp;jenom ten jeho pseudonym! V&nbsp;Těsnohlídkovi vám nebude teskno ani těsno! A&nbsp;ta vyhlídka!“</span></p>
          <p class="chunk" data-nb-ref-number="63" data-nb-words="8" data-nb-chars="39"><span class="idea" data-nb-ref-number="63" id="idea63" data-nb-words="8" data-nb-chars="39">„Vy byste moh z&nbsp;fleku dělat v&nbsp;reklamě.“</span></p>
          <p class="chunk" data-nb-ref-number="64" data-nb-words="33" data-nb-chars="191"><span class="idea" data-nb-ref-number="64" id="idea64" data-nb-words="33" data-nb-chars="191">„Dělal jsem v&nbsp;reklamě. Já&nbsp;vím, že&nbsp;ten vlak jede přes Bílovice, kde Těsnohlídek žil&nbsp;– ale stejně by&nbsp;mě&nbsp;zajímalo, jestli si&nbsp;dráhy vedou statistiku, pod kterej rychlík si&nbsp;líhá nejvíc sebevrahů.“</span></p>
          <p class="chunk" data-nb-ref-number="65" data-nb-words="42" data-nb-chars="260"><span class="idea" data-nb-ref-number="65" id="idea65" data-nb-words="42" data-nb-chars="260">To&nbsp;ještě nevíme (ale jeden z&nbsp;nás už&nbsp;to&nbsp;tuší), že&nbsp;rychlík Rudolf Těsnohlídek opravdu zdržel sebevrah na&nbsp;kolejích, o&nbsp;němž nejlépe vypoví aforismus Mirka Huptycha_: Básníci třetí třídy jedou v&nbsp;jídelním voze a&nbsp;pijí šampaňské. Básníci první třídy leží na&nbsp;kolejích._</span></p>
          <p class="chunk" data-nb-ref-number="66" data-nb-words="59" data-nb-chars="359"><span class="idea" data-nb-ref-number="66" id="idea66" data-nb-words="59" data-nb-chars="359">Ale proč být hned smutní, když sebevražda nemusí být zdaleka tím nejhorším řešením, a&nbsp;nejen pro básníky. Jak naskakují údaje o&nbsp;zpoždění vlaků, dáme si&nbsp;u&nbsp;stánku na&nbsp;peróně pivo, pak jaksi nevyhnutelně ještě jedno, vynucenou zastávku pak proměníme v&nbsp;prima jízdu pomocí dvou vodek. Kupodivu to&nbsp;nejsem já, kdo je&nbsp;objedná. Což mě&nbsp;ovšem z&nbsp;ničeho nevyviňuje, Helenko.</span></p>
          <p class="chunk" data-nb-ref-number="67" data-nb-words="24" data-nb-chars="136"><span class="idea" data-nb-ref-number="67" id="idea67" data-nb-words="24" data-nb-chars="136">„Chci si&nbsp;totiž dát klobásu,“ vysvětlí mi&nbsp;to&nbsp;Rob, než si&nbsp;štrngneme. „Mastnou opečenou klobásu, víš. A&nbsp;tak si&nbsp;napřed musíme dát tu&nbsp;vodku.“</span></p>
          <p class="chunk" data-nb-ref-number="68" data-nb-words="14" data-nb-chars="86"><span class="idea" data-nb-ref-number="68" id="idea68" data-nb-words="14" data-nb-chars="86">„To má&nbsp;logiku,“ přitakám. Jsem logikou posedlý. Copak to&nbsp;není z&nbsp;tohoto příběhu zřejmé?</span></p>
          <p class="chunk" data-nb-ref-number="69" data-nb-words="21" data-nb-chars="123"><span class="idea" data-nb-ref-number="69" id="idea69" data-nb-words="21" data-nb-chars="123">„Když jsem dělal v&nbsp;Rusku, dělali jsme to&nbsp;tak před každým jídlem,“ vysvětluje mi. „Abysme se&nbsp;neposrali. Byls někdy v&nbsp;Rusku?“</span></p>
          <p class="chunk" data-nb-ref-number="70" data-nb-words="89" data-nb-chars="519"><span class="idea" data-nb-ref-number="70" id="idea70" data-nb-words="89" data-nb-chars="519">„Pořád tam jsem,“ řeknu mu&nbsp;vážně… ale on&nbsp;to&nbsp;naštěstí nepochopí. Pokud se&nbsp;v&nbsp;Rusku něčemu naučil, pití to&nbsp;nebylo. Helenka&nbsp;– to&nbsp;je&nbsp;jeho manželka&nbsp;– je&nbsp;jednoznačně proti pití. <em>Jed-no-zna-čně</em>, rozumíš? Jako značnej jed, chápeš? Jednoznačně proti značným jedům, taková ona je, Helenka moje. A&nbsp;tak si&nbsp;dejme ještě jednu jednoznačnou do&nbsp;druhé nohy, ať&nbsp;nepajdáme. Nebuď labuť, řekne mi, když váhám. Nebuď jak Helenka, ta&nbsp;je&nbsp;proti všemu, co&nbsp;udělá chlapovi dobře. Ta&nbsp;je&nbsp;– člověče&nbsp;– i&nbsp;proti klobásám. A&nbsp;já mám takovej zkurvenej hlad!</span></p>
          <p class="chunk" data-nb-ref-number="71" data-nb-words="18" data-nb-chars="98"><span class="idea" data-nb-ref-number="71" id="idea71" data-nb-words="18" data-nb-chars="98">„Tak si&nbsp;dej smažený sýr,“ řeknu. „Smažený sýr v&nbsp;housce. Budu dávat pozor, ať&nbsp;ti&nbsp;ho&nbsp;nikdo nevezme.“</span></p>
          <p class="chunk" data-nb-ref-number="72" data-nb-words="43" data-nb-chars="236"><span class="idea" data-nb-ref-number="72" id="idea72" data-nb-words="43" data-nb-chars="236">Chvíli na&nbsp;mě&nbsp;zírá očima, jež se&nbsp;už&nbsp;horce lesknou jako tuk na&nbsp;těch klobásách, roztahujících na&nbsp;plechovém roštu své nařezané končetiny. Dokonce i&nbsp;já na&nbsp;ně&nbsp;dostávám chuť. Na&nbsp;končetiny. Vím, čím za&nbsp;to&nbsp;pokušení zaplatím. A&nbsp;zřejmě to&nbsp;ví&nbsp;i&nbsp;on.</span></p>
          <p class="chunk" data-nb-ref-number="73" data-nb-words="30" data-nb-chars="177"><span class="idea" data-nb-ref-number="73" id="idea73" data-nb-words="30" data-nb-chars="177">„Žádnej sejr v&nbsp;housce,“ odsekne totiž. „Copak nevíš, že&nbsp;to&nbsp;není žádnej sejr, jen zkurvená napodobenina? Najednou ti&nbsp;mám hroznou chuť na&nbsp;něco mastnýho a&nbsp;nezdravýho a&nbsp;tak nějak&nbsp;–“</span></p>
          <p class="chunk" data-nb-ref-number="74" data-nb-words="9" data-nb-chars="56"><span class="idea" data-nb-ref-number="74" id="idea74" data-nb-words="9" data-nb-chars="56">Hledá slovo. Slovo hledá jeho. Já&nbsp;jsem jejich dohazovač.</span></p>
          <p class="chunk" data-nb-ref-number="75" data-nb-words="7" data-nb-chars="45"><span class="idea" data-nb-ref-number="75" id="idea75" data-nb-words="7" data-nb-chars="45">„– tak nějak sprostě vulgárního. Rozumíš mi?“</span></p>
          <p class="chunk" data-nb-ref-number="76" data-nb-words="2" data-nb-chars="13"><span class="idea" data-nb-ref-number="76" id="idea76" data-nb-words="2" data-nb-chars="13">„Ano,“ řeknu.</span></p>
          <p class="chunk" data-nb-ref-number="77" data-nb-words="24" data-nb-chars="131"><span class="idea" data-nb-ref-number="77" id="idea77" data-nb-words="24" data-nb-chars="131">„Už skoro rok dojíždím dvakrát tejdně tímhle vlakem až&nbsp;z&nbsp;Pardubic, člověče&nbsp;– a&nbsp;ještě nikdy jsem si&nbsp;nedal klobásu na&nbsp;peróně. Ty&nbsp;jo?“</span></p>
          <p class="chunk" data-nb-ref-number="78" data-nb-words="2" data-nb-chars="13"><span class="idea" data-nb-ref-number="78" id="idea78" data-nb-words="2" data-nb-chars="13">„Ano,“ řeknu.</span></p>
          <p class="chunk" data-nb-ref-number="79" data-nb-words="10" data-nb-chars="60"><span class="idea" data-nb-ref-number="79" id="idea79" data-nb-words="10" data-nb-chars="60">„A&nbsp;teď po&nbsp;tom skoro neuvěřitelně toužím! <em>Toužím</em>. Chápeš to?“</span></p>
          <p class="chunk" data-nb-ref-number="80" data-nb-words="4" data-nb-chars="30"><span class="idea" data-nb-ref-number="80" id="idea80" data-nb-words="4" data-nb-chars="30">„Ano,“ řeknu. Odpusť, Helenko.</span></p>
        </section>
        <section>
          <p class="chunk" data-nb-ref-number="81" data-nb-words="59" data-nb-chars="368"><span class="idea" data-nb-ref-number="81" id="idea81" data-nb-words="59" data-nb-chars="368">(Vždyť dokonce ani tu&nbsp;světoznámou Lišku Bystroušku nevymyslel! Dostal její napsání příkazem od&nbsp;šéfredaktora Lidových novin Heinricha&nbsp;– jako texty k&nbsp;téměř komiksovým obrázkům Stanislava Lolka: <em>„…</em>&nbsp;<em>nikdo v&nbsp;redakci to&nbsp;nechtěl psát, měl jsem vztek, a&nbsp;když mi&nbsp;po&nbsp;vydání vyřizoval Veselý první vzkaz Janáčkův, že&nbsp;to&nbsp;bude opera, domníval jsem se, že&nbsp;si&nbsp;ze&nbsp;mne dělá šoufky.__“</em>)</span></p>
        </section>
        <section>
          <p class="chunk" data-nb-ref-number="82" data-nb-words="80" data-nb-chars="494"><span class="idea" data-nb-ref-number="82" id="idea82" data-nb-words="80" data-nb-chars="494">O&nbsp;takových pajzlech napsal Těsnohlídek desítky soudniček. Malý zrcadlový sál půlkruhového půdorysu, plechový přístavek k&nbsp;mnohem větší herně, v&nbsp;níž máte aspoň malou šanci na&nbsp;výhru. Ale tady, co&nbsp;lze vyhrát tady, v&nbsp;hustém vzduchu pod líně se&nbsp;otáčející vrtulí falešné klimatizace, jež má&nbsp;snad osušit pot na&nbsp;čelech a&nbsp;zátylcích pouhých čtyř mužů, zírajících na&nbsp;malé vyvýšené pódium? Tady lze vyhrát snad jen hru, jako ostatně i&nbsp;u&nbsp;automatů vedle, jako ostatně i&nbsp;při tomto vyprávění. Hru na&nbsp;skutečnost?</span></p>
          <p class="chunk" data-nb-ref-number="83" data-nb-words="118" data-nb-chars="688"><span class="idea" data-nb-ref-number="83" id="idea83" data-nb-words="118" data-nb-chars="688">Protože i&nbsp;když se&nbsp;ta&nbsp;podsaditá blondýnka u&nbsp;tyče nakonec úplně svleče, i&nbsp;když máte tak dobré místo a&nbsp;oči, že&nbsp;vidíte nejen tu&nbsp;<em>její</em> jizvu, ale i&nbsp;jizvy na&nbsp;jejích rtech, působí to&nbsp;divadlo nějak neskutečně. Přinejmenším do&nbsp;třetí vodky, samozřejmě; pak už&nbsp;se&nbsp;stanete nejen spoluproducentem, ale i&nbsp;aktérem. Proto ti&nbsp;nesmělejší z&nbsp;nás pijí: abychom si&nbsp;troufli na&nbsp;parket. Aspoň na&nbsp;Roba to&nbsp;tak zřejmě působí: odolává mým pokusům o&nbsp;konverzaci, už&nbsp;si&nbsp;dokonce nepřipadá ani podveden tím, že&nbsp;růžová vstupenka nebyla žádným volňáskem, ale jen pětiprocentní slevou na&nbsp;vstupné, a&nbsp;tváří se&nbsp;tak soustředěně a&nbsp;zároveň i&nbsp;užasle, jako by&nbsp;mu&nbsp;bylo sedm let a&nbsp;já ho&nbsp;vzal poprvé do&nbsp;cirkusu na&nbsp;vystoupení iluzionisty.</span></p>
          <p class="chunk" data-nb-ref-number="84" data-nb-words="39" data-nb-chars="221"><span class="idea" data-nb-ref-number="84" id="idea84" data-nb-words="39" data-nb-chars="221">Trefa. Čeká na&nbsp;nějaké kouzlo, řekli byste, kdybyste ho&nbsp;viděli. Mhouří oči a&nbsp;pokyvuje velkou hlavou do&nbsp;rytmu hudby. Čeká na&nbsp;kouzlo, na&nbsp;falešný zázrak, na&nbsp;to, až&nbsp;se&nbsp;z&nbsp;téhle kurvy stane anděl, který mu&nbsp;předá poselství lásky.</span></p>
          <p class="chunk" data-nb-ref-number="85" data-nb-words="34" data-nb-chars="204"><span class="idea" data-nb-ref-number="85" id="idea85" data-nb-words="34" data-nb-chars="204">„Tak o&nbsp;ní nemluv,“ napomene mě&nbsp;dokonce, když si&nbsp;nedokážu nechat tu&nbsp;úžasnou metaforu pro sebe. „Tohle přece není žádná kurva, na&nbsp;tom přece není nic špatnýho, že&nbsp;se&nbsp;někdo živí jako profesionální tanečnice.“</span></p>
          <p class="chunk" data-nb-ref-number="86" data-nb-words="2" data-nb-chars="12"><span class="idea" data-nb-ref-number="86" id="idea86" data-nb-words="2" data-nb-chars="12">„Z&nbsp;Lúčnice?“</span></p>
          <p class="chunk" data-nb-ref-number="87" data-nb-words="245" data-nb-chars="1507"><span class="idea" data-nb-ref-number="87" id="idea87" data-nb-words="245" data-nb-chars="1507">Ale je&nbsp;příliš mladý, než aby znal tuhle písničku. Poslouchá, <em>prožívá</em> jinou, kterou zase neznám já, sladkobolný soulový ploužák, který taky není nejmladší, nejspíš ho&nbsp;natočili někde v&nbsp;Motownu, dřív než jsme se&nbsp;my&nbsp;všichni narodili. Docela se&nbsp;to&nbsp;sem hodí, ta&nbsp;černá muzika: ostatní muži v&nbsp;baru jsou taky barevní a&nbsp;ta holka opravdu tančí trochu jako černoška, třebaže je&nbsp;bílá. Bílá a&nbsp;<em>bledá</em>, jako by&nbsp;ani neměla na&nbsp;<em>solárko</em>; ale možná je&nbsp;ta&nbsp;výrazná běloba její pleti v&nbsp;tomto prostředí naopak promyšlenou obchodní strategií. Marketingem. Protože i&nbsp;když nevyužívá solárko, fitko naopak určitě a&nbsp;pravidelně: má&nbsp;pevná svalnatá stehna sprinterky, ploché břicho a&nbsp;možná až&nbsp;příliš široká ramena (jež mě&nbsp;ovšem okouzlují, Helenko: jsem velkým příznivcem ženské atletiky, tedy kromě vrhačských disciplín). Ňadra pomíjím, to&nbsp;je&nbsp;jen výrobek; zato její zadek, podle toho by&nbsp;mohli vyrábět všechny zadky světa. Být tedy <em>po</em> <em>mém</em>, samozřejmě; mnoha mužům (a&nbsp;jistě i&nbsp;ženám, Helenko) by&nbsp;bezpochyby připadal příliš velký, příliš svalnatý (už je&nbsp;to&nbsp;tu&nbsp;zase) a&nbsp;bezpochyby i&nbsp;vulgární. Korunu tomu dává zvíře, zvíře s&nbsp;opravdovou korunou, jež má&nbsp;vytetované po&nbsp;celé délce zad: modrozelený <em>bazilišek</em> (aspoň tak mi&nbsp;to&nbsp;zvíře pojmenuje&nbsp;– v&nbsp;jiném příběhu), který má&nbsp;hlavu mezi jejími lopatkami, rozeklaný jazyk se&nbsp;na&nbsp;týle ztrácí pod blonďatým mikádem, drápy zadních nohou se&nbsp;zatínají do&nbsp;zadku a&nbsp;dlouhý šupinatý ocas mizí kamsi do&nbsp;temnoty (do skrýše; do&nbsp;nory) mezi jejími půlkami, aby se&nbsp;zase vynořil na&nbsp;levém stehně, jež celé ovíjí dvěma smyčkami.</span></p>
          <p class="chunk" data-nb-ref-number="88" data-nb-words="30" data-nb-chars="146"><span class="idea" data-nb-ref-number="88" id="idea88" data-nb-words="30" data-nb-chars="146">„Co je&nbsp;to&nbsp;za&nbsp;zvíře?“ ptá se&nbsp;mě&nbsp;ochraptěle Rob, když ta&nbsp;dívka u&nbsp;tyče podřepne a&nbsp;její záda se&nbsp;vlní a&nbsp;bazilišek taky a&nbsp;my vidíme jeho skutečné <em>doupě</em>.</span></p>
          <p class="chunk" data-nb-ref-number="89" data-nb-words="18" data-nb-chars="123"><span class="idea" data-nb-ref-number="89" id="idea89" data-nb-words="18" data-nb-chars="123">„Nejspíš chameleón, co&nbsp;mění barvu podle tužeb zákazníka. Nebo že&nbsp;by&nbsp;drak, požírající princeznu? Chceš ji&nbsp;zachránit, Honzo?“</span></p>
          <p class="chunk" data-nb-ref-number="90" data-nb-words="3" data-nb-chars="20"><span class="idea" data-nb-ref-number="90" id="idea90" data-nb-words="3" data-nb-chars="20">„Jmenuji se&nbsp;Robert.“</span></p>
          <p class="chunk" data-nb-ref-number="91" data-nb-words="14" data-nb-chars="101"><span class="idea" data-nb-ref-number="91" id="idea91" data-nb-words="14" data-nb-chars="101">„A&nbsp;ona Zlatovláska, princezna se&nbsp;zlatou korunou v&nbsp;chlupaté pokladničce. Se&nbsp;spoustou zlatých korunek.“</span></p>
          <p class="chunk" data-nb-ref-number="92" data-nb-words="11" data-nb-chars="57"><span class="idea" data-nb-ref-number="92" id="idea92" data-nb-words="11" data-nb-chars="57">„Jak o&nbsp;ní můžeš tak hnusně mluvit, když ji&nbsp;vůbec neznáš?“</span></p>
          <p class="chunk" data-nb-ref-number="93" data-nb-words="102" data-nb-chars="618"><span class="idea" data-nb-ref-number="93" id="idea93" data-nb-words="102" data-nb-chars="618">„Promiň,“ řekl jsem. Na&nbsp;okamžik&nbsp;– na&nbsp;mžik jakéhosi oka, jež nás <em>snad</em> sledovalo&nbsp;– jsem se&nbsp;dokonce opravdu zastyděl. Co&nbsp;když je&nbsp;to&nbsp;opravdu jen nějaká studentka, přivydělávající si&nbsp;na&nbsp;studia religionistiky? Co&nbsp;když tu&nbsp;provádí nějaký sociologický průzkum? Co&nbsp;když je&nbsp;to&nbsp;spolubydlící mé&nbsp;studentky se&nbsp;žlutými lístečky? Co&nbsp;když je&nbsp;to&nbsp;dokonce ona? Tržní hospodářství nám skýtá milióny úžasných příležitostí, jak kapitalizovat svůj život. „Promiň,“ opakoval jsem. A&nbsp;řekl jsem to&nbsp;i&nbsp;do třetice, když jsem tu&nbsp;striptérku&nbsp;– snad jako výraz pokání, snad jako důkaz o&nbsp;vlivu vodky na&nbsp;pochlapení muže&nbsp;– pozval k&nbsp;našemu stolku na&nbsp;panáka.</span></p>
          <p class="chunk" data-nb-ref-number="94" data-nb-words="66" data-nb-chars="398"><span class="idea" data-nb-ref-number="94" id="idea94" data-nb-words="66" data-nb-chars="398">Řekla mi, že&nbsp;se&nbsp;jmenuje Darja&nbsp;– <em>Darja jako dáreček</em>, upřesnila to&nbsp;s&nbsp;úsměvem. <em>Protože mě&nbsp;našli v&nbsp;lese o&nbsp;Vánocích</em>. Nijak se&nbsp;neupejpala, jen se&nbsp;trochu dooblékla. Oblečená působí dokonce rajcovněji. Uplé kratičké šaty z&nbsp;matné černé kůže na&nbsp;ní&nbsp;vypadají, jako by&nbsp;tu&nbsp;kůži před deseti minutami stáhla z&nbsp;vlastnoručně zabitého nočního dravce, černého pantera Baghíry, nebo Mikea Tysona. Je&nbsp;tak trochu i&nbsp;<em>cítit</em>.</span></p>
          <p class="chunk" data-nb-ref-number="95" data-nb-words="4" data-nb-chars="22"><span class="idea" data-nb-ref-number="95" id="idea95" data-nb-words="4" data-nb-chars="22">„Promiň co?“ řekne mi.</span></p>
          <p class="chunk" data-nb-ref-number="96" data-nb-words="6" data-nb-chars="29"><span class="idea" data-nb-ref-number="96" id="idea96" data-nb-words="6" data-nb-chars="29">„Že jsme tak na&nbsp;tebe zírali.“</span></p>
          <p class="chunk" data-nb-ref-number="97" data-nb-words="63" data-nb-chars="328"><span class="idea" data-nb-ref-number="97" id="idea97" data-nb-words="63" data-nb-chars="328">Teď zírá ona na&nbsp;mě. „Kolik jste toho vypili? Co&nbsp;byste tu&nbsp;jako měli dělat jinýho? Číst si&nbsp;noviny? Jako ten starej Vietnamec, co&nbsp;mu&nbsp;to&nbsp;tady patří?“ Nakloní se&nbsp;k&nbsp;nám přes stůl a&nbsp;šeptá tak důvěrně, jako bychom se&nbsp;znali už&nbsp;roky, jako bychom byli její <em>kunčofti</em>. „Já po&nbsp;tom přece <em>toužím</em>, abyste na&nbsp;mě&nbsp;zírali. Po&nbsp;čem toužíte vy, kluci?“</span></p>
          <p class="chunk" data-nb-ref-number="98" data-nb-words="80" data-nb-chars="440"><span class="idea" data-nb-ref-number="98" id="idea98" data-nb-words="80" data-nb-chars="440">Rob se&nbsp;rázem opotí jak dveře od&nbsp;chlíva&nbsp;– a&nbsp;já, že&nbsp;jsem taky citlivý, slyším v&nbsp;tom jeho chlévě nějaké velké hladné zvíře, jak se&nbsp;probouzí a&nbsp;vztekle hrabe kopyty v&nbsp;hnoji. Radši si&nbsp;nasadím sluneční brýle, abych měl od&nbsp;toho svinstva odstup. Robovy brýle. Ale on&nbsp;si&nbsp;toho ani nevšimne. Na&nbsp;rozdíl od&nbsp;ní, která řekne, že&nbsp;v&nbsp;těch zrcadlovkách vypadám jako americkej policajt. Nezní to&nbsp;ale moc obdivně&nbsp;– vzhledem k&nbsp;tomu, kolik jsme zaplatili u&nbsp;vchodu.</span></p>
          <p class="chunk" data-nb-ref-number="99" data-nb-words="7" data-nb-chars="44"><span class="idea" data-nb-ref-number="99" id="idea99" data-nb-words="7" data-nb-chars="44">„Pálí mě&nbsp;oči,“ řeknu. „Mám nějakou alergii.“</span></p>
          <p class="chunk" data-nb-ref-number="100" data-nb-words="3" data-nb-chars="17"><span class="idea" data-nb-ref-number="100" id="idea100" data-nb-words="3" data-nb-chars="17">„Na nahý ženský?“</span></p>
          <p class="chunk" data-nb-ref-number="101" data-nb-words="5" data-nb-chars="24"><span class="idea" data-nb-ref-number="101" id="idea101" data-nb-words="5" data-nb-chars="24">„To bych už&nbsp;byl slepej.“</span></p>
          <p class="chunk" data-nb-ref-number="102" data-nb-words="7" data-nb-chars="50"><span class="idea" data-nb-ref-number="102" id="idea102" data-nb-words="7" data-nb-chars="50">„Nemachruj,“ řekne mi. „Přede mnou přece nemusíš.“</span></p>
          <p class="chunk" data-nb-ref-number="103" data-nb-words="26" data-nb-chars="145"><span class="idea" data-nb-ref-number="103" id="idea103" data-nb-words="26" data-nb-chars="145">Což mě&nbsp;přiměje k&nbsp;úvaze, co&nbsp;dělá tak bystrá a&nbsp;luxusní holka v&nbsp;takovýmhle pajzlu. Málem tak formuluji i&nbsp;svou otázku. Ale Rob mě&nbsp;kupodivu předběhne:</span></p>
          <p class="chunk" data-nb-ref-number="104" data-nb-words="11" data-nb-chars="58"><span class="idea" data-nb-ref-number="104" id="idea104" data-nb-words="11" data-nb-chars="58">„Co je&nbsp;to&nbsp;vlastně za&nbsp;zvíře? Co&nbsp;máte vytetovaný na&nbsp;zádech?“</span></p>
          <p class="chunk" data-nb-ref-number="105" data-nb-words="12" data-nb-chars="55"><span class="idea" data-nb-ref-number="105" id="idea105" data-nb-words="12" data-nb-chars="55">„Ale ale. A&nbsp;já myslela, že&nbsp;ses mi&nbsp;díval jenom na&nbsp;pusu.“</span></p>
          <p class="chunk" data-nb-ref-number="106" data-nb-words="52" data-nb-chars="309"><span class="idea" data-nb-ref-number="106" id="idea106" data-nb-words="52" data-nb-chars="309">Tou pusou se&nbsp;na&nbsp;něho usměje. Přes tmavé zrcadlovky můžu to&nbsp;představení bez ostychu pozorovat. Není to&nbsp;úplně mechanický úsměv, jako dobrá herečka přidá do&nbsp;role i&nbsp;trochu vlastního koření, trochu vřelosti. Jak mi&nbsp;aspoň namlouvá ta&nbsp;vřelost v&nbsp;mém žaludku a&nbsp;v&nbsp;mé krvi, jež je&nbsp;taky jen průmyslově vyrobeným etanolem.</span></p>
          <p class="chunk" data-nb-ref-number="107" data-nb-words="20" data-nb-chars="101"><span class="idea" data-nb-ref-number="107" id="idea107" data-nb-words="20" data-nb-chars="101">Má&nbsp;to&nbsp;i&nbsp;v&nbsp;hlase, ta&nbsp;kurva. „Zvíře?“ šeptá Robovi. „Co ty&nbsp;jsi za&nbsp;zvíře, to&nbsp;je&nbsp;daleko zajímavější, ne?“</span></p>
          <p class="chunk" data-nb-ref-number="108" data-nb-words="2" data-nb-chars="17"><span class="idea" data-nb-ref-number="108" id="idea108" data-nb-words="2" data-nb-chars="17">„Nějakej ještěr?“</span></p>
          <p class="chunk" data-nb-ref-number="109" data-nb-words="23" data-nb-chars="122"><span class="idea" data-nb-ref-number="109" id="idea109" data-nb-words="23" data-nb-chars="122">„Dobře sis ho&nbsp;prohlíd, brouku. A&nbsp;já myslela, že&nbsp;sis fakt prohlížel jen moje sladký rty. Nic jinýho se&nbsp;ti&nbsp;na&nbsp;mně nelíbilo?“</span></p>
          <p class="chunk" data-nb-ref-number="110" data-nb-words="3" data-nb-chars="17"><span class="idea" data-nb-ref-number="110" id="idea110" data-nb-words="3" data-nb-chars="17">„Ale jo. Líbilo.“</span></p>
          <p class="chunk" data-nb-ref-number="111" data-nb-words="3" data-nb-chars="20"><span class="idea" data-nb-ref-number="111" id="idea111" data-nb-words="3" data-nb-chars="20">„Co nejvíc, brouku?“</span></p>
          <p class="chunk" data-nb-ref-number="112" data-nb-words="10" data-nb-chars="51"><span class="idea" data-nb-ref-number="112" id="idea112" data-nb-words="10" data-nb-chars="51">„Ten… tanec. To, jak jste tančila. Máte to&nbsp;v&nbsp;krvi.“</span></p>
          <p class="chunk" data-nb-ref-number="113" data-nb-words="11" data-nb-chars="53"><span class="idea" data-nb-ref-number="113" id="idea113" data-nb-words="11" data-nb-chars="53">„Já mám v&nbsp;krvi věci, který by&nbsp;tě&nbsp;vyděsily ještě víc…“</span></p>
          <p class="chunk" data-nb-ref-number="114" data-nb-words="37" data-nb-chars="218"><span class="idea" data-nb-ref-number="114" id="idea114" data-nb-words="37" data-nb-chars="218">Málem řeknu, že&nbsp;jí&nbsp;to&nbsp;věřím. Má&nbsp;něco v&nbsp;krvi. Ta&nbsp;překotná řeč, ty&nbsp;rozšířené zorničky, to&nbsp;jsou jen některé z&nbsp;příznaků, které mě&nbsp;u&nbsp;holek naučil rozpoznávat můj přítel Mirek Huptych, specialista na&nbsp;léčbu perníkových srdcí.</span></p>
          <p class="chunk" data-nb-ref-number="115" data-nb-words="10" data-nb-chars="53"><span class="idea" data-nb-ref-number="115" id="idea115" data-nb-words="10" data-nb-chars="53">„A&nbsp;není to&nbsp;trochu nakažlivý?“ Řeknu. „To v&nbsp;tvý krvi?“</span></p>
          <p class="chunk" data-nb-ref-number="116" data-nb-words="29" data-nb-chars="167"><span class="idea" data-nb-ref-number="116" id="idea116" data-nb-words="29" data-nb-chars="167">Řeknu to, protože mám za&nbsp;Roba jistou odpovědnost. To&nbsp;já&nbsp;jsem ho&nbsp;přece pozval do&nbsp;tohoto příběhu. Samozřejmě jsem to&nbsp;neřekl, abych ji&nbsp;urazil. Copak se&nbsp;děvka může urazit?</span></p>
          <p class="chunk" data-nb-ref-number="117" data-nb-words="26" data-nb-chars="146"><span class="idea" data-nb-ref-number="117" id="idea117" data-nb-words="26" data-nb-chars="146">Vyvede mě&nbsp;z&nbsp;omylu. Proto jsem to&nbsp;přece řekl. Bez úsměvu vstává. „Nemyslete si, že&nbsp;když mi&nbsp;koupíte panáka, můžete se&nbsp;ke&nbsp;mně chovat sprostě. Jasný?“</span></p>
          <p class="chunk" data-nb-ref-number="118" data-nb-words="50" data-nb-chars="252"><span class="idea" data-nb-ref-number="118" id="idea118" data-nb-words="50" data-nb-chars="252">Málem se&nbsp;zeptám, co&nbsp;bychom jí&nbsp;museli koupit, abychom se&nbsp;tak chovat <em>mohli</em>; měl jsem vždycky za&nbsp;to, že&nbsp;o&nbsp;to v&nbsp;tomhle obchodě přece jde, ne? Ale pak ve&nbsp;mně zvítězí mé&nbsp;lepší já&nbsp;a&nbsp;omluvím se, že&nbsp;jsme v&nbsp;nočním klubu poprvé, takže ještě nevíme, jak se&nbsp;chovat.</span></p>
          <p class="chunk" data-nb-ref-number="119" data-nb-words="28" data-nb-chars="157"><span class="idea" data-nb-ref-number="119" id="idea119" data-nb-words="28" data-nb-chars="157">„Tohle není žádnej noční klub! Jestli si&nbsp;chcete někde zapíchat, číšník vám dá&nbsp;pár vizitek. Tady se&nbsp;s&nbsp;návštěvníky nanejvýš tančí, a&nbsp;já už&nbsp;musím zase na&nbsp;plac.“</span></p>
          <p class="chunk" data-nb-ref-number="120" data-nb-words="24" data-nb-chars="136"><span class="idea" data-nb-ref-number="120" id="idea120" data-nb-words="24" data-nb-chars="136">Ale než stačí zmizet, Rob se&nbsp;kupodivu taky pochlapí. Galantně vstane a&nbsp;skoro se&nbsp;i&nbsp;ukloní. „Taky bych vám mohl dát jednu vizitku,“ řekne.</span></p>
          <p class="chunk" data-nb-ref-number="121" data-nb-words="17" data-nb-chars="90"><span class="idea" data-nb-ref-number="121" id="idea121" data-nb-words="17" data-nb-chars="90">„Já s&nbsp;chlapama z&nbsp;publika nerandím, brouku. Ale už&nbsp;za&nbsp;půl hoďky si&nbsp;se&nbsp;mnou můžeš zatančit.“</span></p>
          <p class="chunk" data-nb-ref-number="122" data-nb-words="16" data-nb-chars="104"><span class="idea" data-nb-ref-number="122" id="idea122" data-nb-words="16" data-nb-chars="104">„Myslím vizitku jednoho úžasnýho plastickýho chirurga. Manželka u&nbsp;něho byla s&nbsp;nosem, a&nbsp;je fakt výborný.“</span></p>
          <p class="chunk" data-nb-ref-number="123" data-nb-words="13" data-nb-chars="68"><span class="idea" data-nb-ref-number="123" id="idea123" data-nb-words="13" data-nb-chars="68">„Já už&nbsp;na&nbsp;plastice byla, brouku. Neříkej, že&nbsp;sis nevšim, s&nbsp;čím asi.“</span></p>
          <p class="chunk" data-nb-ref-number="124" data-nb-words="3" data-nb-chars="15"><span class="idea" data-nb-ref-number="124" id="idea124" data-nb-words="3" data-nb-chars="15">„Myslel jsem&nbsp;–“</span></p>
          <p class="chunk" data-nb-ref-number="125" data-nb-words="28" data-nb-chars="153"><span class="idea" data-nb-ref-number="125" id="idea125" data-nb-words="28" data-nb-chars="153">„Já vím, cos myslel. Ale s&nbsp;pusou to&nbsp;není zase tak jednoduchý jako s&nbsp;kozama, víš? A&nbsp;navíc, většině chlapů se&nbsp;ta&nbsp;rozsekaná pusinka kupodivu líbí. Tobě ne?“</span></p>
          <p class="chunk" data-nb-ref-number="126" data-nb-words="41" data-nb-chars="213"><span class="idea" data-nb-ref-number="126" id="idea126" data-nb-words="41" data-nb-chars="213">Rob váhá. Rob funí. To&nbsp;funí velké temné zvíře v&nbsp;jeho chlévě, probudilo se&nbsp;a&nbsp;má hrozný hlad, naráží rohy do&nbsp;vrat. Ale posměšný tón v&nbsp;jejím hlase ho&nbsp;přiměje vrátit se&nbsp;zase k&nbsp;prázdnému žlabu a&nbsp;jen zamečet jako kůzle:</span></p>
          <p class="chunk" data-nb-ref-number="127" data-nb-words="1" data-nb-chars="8"><span class="idea" data-nb-ref-number="127" id="idea127" data-nb-words="1" data-nb-chars="8">„Vážně?“</span></p>
          <p class="chunk" data-nb-ref-number="128" data-nb-words="33" data-nb-chars="173"><span class="idea" data-nb-ref-number="128" id="idea128" data-nb-words="33" data-nb-chars="173">„Nemám to&nbsp;ze&nbsp;svý hlavy, brouku. Řek mi&nbsp;to&nbsp;Igor, můj první ten&nbsp;– zaměstnavatel. Chytrej kluk, vážně. Řek mi, že&nbsp;chlapi si&nbsp;při pohledu na&nbsp;mý&nbsp;rty představujou, jaký to&nbsp;asi je.“</span></p>
          <p class="chunk" data-nb-ref-number="129" data-nb-words="55" data-nb-chars="284"><span class="idea" data-nb-ref-number="129" id="idea129" data-nb-words="55" data-nb-chars="284">„Jaký je&nbsp;co?“ Řeknu. Když se&nbsp;Rob chce tak moc zeptat, ale nezeptá se. Teď už&nbsp;se&nbsp;neptám posměšně, ta&nbsp;děvka se&nbsp;mi&nbsp;začíná líbit. Ale stejně odpoví přímo jemu. Mě&nbsp;si&nbsp;skoro nevšímá. Prokoukla mě. To&nbsp;se&nbsp;mi&nbsp;na&nbsp;ní&nbsp;taky líbí. Je&nbsp;to&nbsp;všímavá holka. Těmi zjizvenými rty řekne do&nbsp;jeho rudého ucha:</span></p>
          <p class="chunk" data-nb-ref-number="130" data-nb-words="6" data-nb-chars="33"><span class="idea" data-nb-ref-number="130" id="idea130" data-nb-words="6" data-nb-chars="33">„Rozbít ženské hubu. Jaký to&nbsp;je.“</span></p>
          <p class="chunk" data-nb-ref-number="131" data-nb-words="1" data-nb-chars="7"><span class="idea" data-nb-ref-number="131" id="idea131" data-nb-words="1" data-nb-chars="7">„Cože?“</span></p>
          <p class="chunk" data-nb-ref-number="132" data-nb-words="8" data-nb-chars="40"><span class="idea" data-nb-ref-number="132" id="idea132" data-nb-words="8" data-nb-chars="40">„A&nbsp;to že&nbsp;je&nbsp;rajcuje jako. Ta&nbsp;představa.“</span></p>
          <p class="chunk" data-nb-ref-number="133" data-nb-words="9" data-nb-chars="50"><span class="idea" data-nb-ref-number="133" id="idea133" data-nb-words="9" data-nb-chars="50">„Vážně?“ Řekne Rob. Ale až&nbsp;po&nbsp;příliš dlouhé pauze.</span></p>
          <p class="chunk" data-nb-ref-number="134" data-nb-words="2" data-nb-chars="10"><span class="idea" data-nb-ref-number="134" id="idea134" data-nb-words="2" data-nb-chars="10">„Tebe ne?“</span></p>
          <p class="chunk" data-nb-ref-number="135" data-nb-words="1" data-nb-chars="5"><span class="idea" data-nb-ref-number="135" id="idea135" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="136" data-nb-words="22" data-nb-chars="128"><span class="idea" data-nb-ref-number="136" id="idea136" data-nb-words="22" data-nb-chars="128">„To nerajcuje, brouku? Ta&nbsp;představa, že&nbsp;bys nějaké ženské&nbsp;– třeba nějaké nahé ženské, třeba ženské jako já&nbsp;– rozbil pěstí hubu?“</span></p>
          <p class="chunk" data-nb-ref-number="137" data-nb-words="3" data-nb-chars="18"><span class="idea" data-nb-ref-number="137" id="idea137" data-nb-words="3" data-nb-chars="18">„To… rozhodně ne.“</span></p>
          <p class="chunk" data-nb-ref-number="138" data-nb-words="3" data-nb-chars="12"><span class="idea" data-nb-ref-number="138" id="idea138" data-nb-words="3" data-nb-chars="12">„A&nbsp;co teda?“</span></p>
          <p class="chunk" data-nb-ref-number="139" data-nb-words="2" data-nb-chars="10"><span class="idea" data-nb-ref-number="139" id="idea139" data-nb-words="2" data-nb-chars="10">„Co jako?“</span></p>
          <p class="chunk" data-nb-ref-number="140" data-nb-words="4" data-nb-chars="26"><span class="idea" data-nb-ref-number="140" id="idea140" data-nb-words="4" data-nb-chars="26">„Tě teda rajcuje, brouku?“</span></p>
          <p class="chunk" data-nb-ref-number="141" data-nb-words="43" data-nb-chars="292"><span class="idea" data-nb-ref-number="141" id="idea141" data-nb-words="43" data-nb-chars="292">Je&nbsp;to&nbsp;opravdu brouk, brouček, přišpendlený jejím posměšným pohledem do&nbsp;etymologické sbírky. Střízlík obecný? Zlatý scarabeus, přezdívaný hovnivál? Vlastní hluboké myšlenky se&nbsp;dotknou mého nitra i&nbsp;jinak, a&nbsp;tak se&nbsp;zdvořile omluvím, že&nbsp;si&nbsp;musím odskočit. „Nechci pak rušit tvůj tanec,“ řeknu jí.</span></p>
          <p class="chunk" data-nb-ref-number="142" data-nb-words="16" data-nb-chars="106"><span class="idea" data-nb-ref-number="142" id="idea142" data-nb-words="16" data-nb-chars="106">„Ty seš fakt divnej,“ odpoví kupodivu bez posměchu. „Chlapi obvykle mizej na&nbsp;záchod, teprv když dotančím.“</span></p>
        </section>
        <section>
          <p class="chunk" data-nb-ref-number="143" data-nb-words="37" data-nb-chars="226"><span class="idea" data-nb-ref-number="143" id="idea143" data-nb-words="37" data-nb-chars="226">(Dokonce i&nbsp;tu sebevraždu málem zpackal! Když to&nbsp;o&nbsp;Vánocích roku 1928 v&nbsp;brněnské redakci Lidových novin udělal, chodil pak po&nbsp;redakci s&nbsp;rukama na&nbsp;zkrvavených prsou a&nbsp;každému se&nbsp;omlouval: „Promiňte, asi jsem se&nbsp;špatně střelil…“)</span></p>
        </section>
        <section>
          <p class="chunk" data-nb-ref-number="144" data-nb-words="149" data-nb-chars="860"><span class="idea" data-nb-ref-number="144" id="idea144" data-nb-words="149" data-nb-chars="860">Ta&nbsp;děvka má&nbsp;pravdu, na&nbsp;záchodě ani noha, jen ty&nbsp;moje hodně nejisté. Nohy, jež mají víc rozumu než já, protože mě&nbsp;chtějí odnést pryč. Dívám se&nbsp;v&nbsp;Robových zrcadlovkách do&nbsp;zrcadla; zrcadla v&nbsp;zrcadlech, jedna z&nbsp;metafor kvantové fyziky. Ale dnes mi&nbsp;dumání nad zákony světa nepomáhá jako obvykle, dnes mě&nbsp;přemůže obyčejná školská biochemie a&nbsp;já nad umývadlem nemyslím na&nbsp;tu&nbsp;děvku s&nbsp;rozbitými rty, najednou myslím na&nbsp;dívku se&nbsp;žlutými lístečky, neboť vodka mě&nbsp;činí sentimentálním. Je&nbsp;vůbec možné, že&nbsp;se&nbsp;s&nbsp;ní někdy sejdu? Že&nbsp;spolu půjdeme do&nbsp;kina, že&nbsp;mě&nbsp;naučí pár španělských frází? <em>Me encanta la&nbsp;lluvia.</em> <em>Me encanta hacer el&nbsp;amor la&nbsp;lluvia.</em><sup id="fnref:1"><a href="#fn:1" class="footnote-ref" role="doc-noteref">1</a></sup> Najednou je&nbsp;mi&nbsp;na&nbsp;tom hajzlu konečně jasné, že&nbsp;to&nbsp;byl jen laciný romantický kvítek, vyrašivší v&nbsp;zapařeném kompostu mé&nbsp;hlavy. Jediný vřelý dívčí hlas, který se&nbsp;ještě kdy ozve v&nbsp;mém telefonu, bude patřit operátorce z&nbsp;call centra.</span></p>
          <p class="chunk" data-nb-ref-number="145" data-nb-words="4" data-nb-chars="30"><span class="idea" data-nb-ref-number="145" id="idea145" data-nb-words="4" data-nb-chars="30">Sebelítost, má&nbsp;poslední vášeň.</span></p>
          <p class="chunk" data-nb-ref-number="146" data-nb-words="30" data-nb-chars="159"><span class="idea" data-nb-ref-number="146" id="idea146" data-nb-words="30" data-nb-chars="159">Pak ale uslyším jiný hlas. Ženský hlas. „No teda,“ ozve se&nbsp;za&nbsp;mnou. „Tady chlapi blijou do&nbsp;mísy nebo se&nbsp;do&nbsp;ní&nbsp;vystříkaj, ale <em>tohle</em>? To&nbsp;se&nbsp;ani trochu nestydíš?“</span></p>
          <p class="chunk" data-nb-ref-number="147" data-nb-words="66" data-nb-chars="391"><span class="idea" data-nb-ref-number="147" id="idea147" data-nb-words="66" data-nb-chars="391">Skoro ji&nbsp;v&nbsp;tom zrcadle nevidím, jen oranžovou skvrnu bundy. Na&nbsp;vině ale nejspíš nebude její vampýří podstata jako spíš ty&nbsp;slzy v&nbsp;mých očích; jak ví&nbsp;každá vdova, pod slunečními brýlemi se&nbsp;mizerně pláče. A&nbsp;možná ji&nbsp;taky ani <em>nechci</em> vidět. Navzdory všemu tomu chlastu hned vím, kdo mě&nbsp;z&nbsp;temnoty kumbálu na&nbsp;hygienické potřeby tak důvěrně oslovil. Tohle setkání není žádný záskok, žádná alternace.</span></p>
          <p class="chunk" data-nb-ref-number="148" data-nb-words="7" data-nb-chars="44"><span class="idea" data-nb-ref-number="148" id="idea148" data-nb-words="7" data-nb-chars="44">„Pálí mě&nbsp;oči,“ řeknu. „Mám nějakou alergii.“</span></p>
          <p class="chunk" data-nb-ref-number="149" data-nb-words="86" data-nb-chars="456"><span class="idea" data-nb-ref-number="149" id="idea149" data-nb-words="86" data-nb-chars="456">Zasměje se&nbsp;a&nbsp;zezadu ke&nbsp;mně přistoupí. Doufal jsem, že&nbsp;ji&nbsp;ani teď v&nbsp;tom zrcadle neuvidím, že&nbsp;to&nbsp;bude jen má&nbsp;další <em>stíha</em>; zažil jsem už&nbsp;na&nbsp;hospodských záchodech horší věci (ale taky pár lepších, Helenko). Ale tentokrát se&nbsp;z&nbsp;toho nevylžu žádnou lacinou fyzikou ani metafyzikou. Teď už&nbsp;ji&nbsp;vidím&nbsp;– a&nbsp;bohužel i&nbsp;cítím. To&nbsp;je&nbsp;vjem, o&nbsp;který jsem byl ve&nbsp;své nádražní lóži díkybohu ochuzen. A&nbsp;když se&nbsp;tomu&nbsp;– té&nbsp;ženské, té&nbsp;somračce&nbsp;– postavím čelem, je&nbsp;to&nbsp;ještě horší.</span></p>
          <p class="chunk" data-nb-ref-number="150" data-nb-words="10" data-nb-chars="66"><span class="idea" data-nb-ref-number="150" id="idea150" data-nb-words="10" data-nb-chars="66">„Co tak čumíš? Nezhoršuje tenhle pohled tu&nbsp;tvoji slavnou alergii?“</span></p>
          <p class="chunk" data-nb-ref-number="151" data-nb-words="40" data-nb-chars="215"><span class="idea" data-nb-ref-number="151" id="idea151" data-nb-words="40" data-nb-chars="215">Ale když se&nbsp;pak ve&nbsp;mně hnou i&nbsp;jiné tělesné tekutiny, v&nbsp;ní se&nbsp;zase pohnou zbytky ženskosti. Natáhne ke&nbsp;mně ruce a&nbsp;stejným gestem, kterým odpoledne sebrala zrcadlovky Robovi, je&nbsp;teď sejme i&nbsp;mně. A&nbsp;rychle si&nbsp;je&nbsp;nasadí.</span></p>
          <p class="chunk" data-nb-ref-number="152" data-nb-words="5" data-nb-chars="24"><span class="idea" data-nb-ref-number="152" id="idea152" data-nb-words="5" data-nb-chars="24">„Už je&nbsp;to&nbsp;lepší?“ řekne.</span></p>
          <p class="chunk" data-nb-ref-number="153" data-nb-words="30" data-nb-chars="172"><span class="idea" data-nb-ref-number="153" id="idea153" data-nb-words="30" data-nb-chars="172">Není&nbsp;– a&nbsp;nejen proto, že&nbsp;v&nbsp;těch zrcadlovkách vidím vlastní uslzenou tvář. Ale přesto se&nbsp;mi&nbsp;na&nbsp;této ženské něco líbí. Tak daleko nás může dohnat klasická nádražní osamělost.</span></p>
          <p class="chunk" data-nb-ref-number="154" data-nb-words="18" data-nb-chars="98"><span class="idea" data-nb-ref-number="154" id="idea154" data-nb-words="18" data-nb-chars="98">„Netvař se&nbsp;tak hnusně. Bejvala jsem krásnější než ta&nbsp;kurvička, co&nbsp;ti&nbsp;z&nbsp;ní před chvílí stálo péro.“</span></p>
          <p class="chunk" data-nb-ref-number="155" data-nb-words="42" data-nb-chars="217"><span class="idea" data-nb-ref-number="155" id="idea155" data-nb-words="42" data-nb-chars="217">V&nbsp;mém věku už&nbsp;člověk erekci nezapírá; ale protože mi&nbsp;(i v&nbsp;mém věku) ještě stále zbývá trocha zdravého rozumu, zeptám se&nbsp;jí, odkud že&nbsp;to&nbsp;ví. Stále ještě si&nbsp;odmítám připustit, že&nbsp;by&nbsp;se&nbsp;tohle všechno dělo jen v&nbsp;mé hlavě.</span></p>
          <p class="chunk" data-nb-ref-number="156" data-nb-words="19" data-nb-chars="109"><span class="idea" data-nb-ref-number="156" id="idea156" data-nb-words="19" data-nb-chars="109">„Myslíš, že&nbsp;jenom ty&nbsp;můžeš všechny pozorovat? Jako na&nbsp;tom pitomým nádraží? I&nbsp;já mám svou&nbsp;– krásnou vyhlídku…“</span></p>
          <p class="chunk" data-nb-ref-number="157" data-nb-words="52" data-nb-chars="285"><span class="idea" data-nb-ref-number="157" id="idea157" data-nb-words="52" data-nb-chars="285">Tomu fóru se&nbsp;opravdu s&nbsp;chutí zasměje. Když se&nbsp;přidám&nbsp;– vždyť kolik let jsem strávil v&nbsp;nejlepší společnosti v&nbsp;brněnské hospodě Bellevue?&nbsp;– jsme už&nbsp;skoro kumpáni. Tahle hrozná ženská mě&nbsp;má&nbsp;na&nbsp;háku, a&nbsp;ví to. Opravdu nevím, proč jí&nbsp;od&nbsp;začátku tak důvěřuji; nevím&nbsp;– nebo radši nechci vědět.</span></p>
        </section>
        <section>
          <p class="chunk" data-nb-ref-number="158" data-nb-words="16" data-nb-chars="83"><span class="idea" data-nb-ref-number="158" id="idea158" data-nb-words="16" data-nb-chars="83">Kde ten chlap sakra je? Dumá Robert Holiš u&nbsp;svého stolku ve&nbsp;strip baru Padlý anděl.</span></p>
          <p class="chunk" data-nb-ref-number="159" data-nb-words="11" data-nb-chars="51"><span class="idea" data-nb-ref-number="159" id="idea159" data-nb-words="11" data-nb-chars="51">Nejspíš se&nbsp;na&nbsp;mě&nbsp;vysral a&nbsp;zdrhl. Je&nbsp;to&nbsp;takovej typ.</span></p>
          <p class="chunk" data-nb-ref-number="160" data-nb-words="8" data-nb-chars="31"><span class="idea" data-nb-ref-number="160" id="idea160" data-nb-words="8" data-nb-chars="31">A&nbsp;kde je&nbsp;ona&nbsp;– ta&nbsp;padlá Anděla?</span></p>
          <p class="chunk" data-nb-ref-number="161" data-nb-words="160" data-nb-chars="977"><span class="idea" data-nb-ref-number="161" id="idea161" data-nb-words="160" data-nb-chars="977">Ale ani vlastní vtip už&nbsp;ho&nbsp;nedokáže rozesmát, probrat z&nbsp;kalné situace, jež mu&nbsp;stále víc připomíná některý z&nbsp;jeho ulepených erotických snů, ovšem bez obvyklého (a&nbsp;v&nbsp;manželské posteli tak trapného) vyvrcholení. Najednou už&nbsp;po&nbsp;žádném vyvrcholení ani netouží, byť ještě před chvílí netoužil v&nbsp;blízkosti té&nbsp;dívky se&nbsp;zjizvenými ústy po&nbsp;ničem jiném. Vždyť je&nbsp;to&nbsp;jen obyčejná kurva, dojde mu&nbsp;konečně, ten týpek ze&nbsp;čtvrtého nástupiště měl pravdu. A&nbsp;až se&nbsp;ke&nbsp;mně vrátí&nbsp;– až&nbsp;otevře tu&nbsp;svoji zjizvenou hubu&nbsp;– už&nbsp;zase budu muset vyjednávat. Smlouvat. Handlovat. Můj bože (pomyslí si&nbsp;Robert bez jakékoli snahy přímo oslovit jmenovaného), copak můj život opravdu musí být pořád jen koňský trh, kde ani netuším, zda jsem prodávajícím koňským handlířem, řezníkem nakupujícím živé maso na&nbsp;žrádlo pro psy, nebo snad tím kulhavým grošákem, mířícím na&nbsp;jatka? A&nbsp;ještě k&nbsp;tomu zvesela, <em>zvesela</em>, protože mi&nbsp;do&nbsp;obroku přilili trochu špiritusu a&nbsp;do očí kapli rulíku, abych vypadal mladší a&nbsp;použitelnější?</span></p>
          <p class="chunk" data-nb-ref-number="162" data-nb-words="12" data-nb-chars="69"><span class="idea" data-nb-ref-number="162" id="idea162" data-nb-words="12" data-nb-chars="69">Něco mi&nbsp;určitě dali do&nbsp;pití. Nádražní kurvy to&nbsp;tak dělají. Uspávačky.</span></p>
          <p class="chunk" data-nb-ref-number="163" data-nb-words="21" data-nb-chars="125"><span class="idea" data-nb-ref-number="163" id="idea163" data-nb-words="21" data-nb-chars="125">Ta&nbsp;myšlenka ho&nbsp;paradoxně probudí. Na&nbsp;pár okamžiků má&nbsp;dokonce tak jasnou hlavu, že&nbsp;se&nbsp;rázně rozhodne změnit svůj život. Pozdě.</span></p>
        </section>
        <section>
          <p class="chunk" data-nb-ref-number="164" data-nb-words="64" data-nb-chars="372"><span class="idea" data-nb-ref-number="164" id="idea164" data-nb-words="64" data-nb-chars="372">Když si&nbsp;dám víc než dvě vodky, neumím odolat žádným dveřím s&nbsp;nápisem <em>Vstup zakázán</em>. Právě tam mě&nbsp;má&nbsp;společnice pozve, teatrální úklonou a&nbsp;ladným gestem. Do&nbsp;kumbálu, z&nbsp;něhož se&nbsp;před chvílí vynořila. Když přece jen ještě váhám, vysvětluje mi, že&nbsp;tu&nbsp;dělá příležitostnou hajzlbábu&nbsp;– <em>a&nbsp;ještě něco</em>. Ten dodatek by&nbsp;mě&nbsp;nejspíš měl varovat, ale můj domácí alarm už&nbsp;někdo zkratoval.</span></p>
          <p class="chunk" data-nb-ref-number="165" data-nb-words="32" data-nb-chars="204"><span class="idea" data-nb-ref-number="165" id="idea165" data-nb-words="32" data-nb-chars="204">Kumbál třikrát dva metry, zelená plechová skříň, umývadlo, dvě židle u&nbsp;stolku s&nbsp;plastovou květinou, pach čisticích prostředků, jenž skoro přehlušuje ten její. „Byls někdy v&nbsp;peepshow?“ ptá se&nbsp;mě&nbsp;ta&nbsp;ženská.</span></p>
          <p class="chunk" data-nb-ref-number="166" data-nb-words="13" data-nb-chars="57"><span class="idea" data-nb-ref-number="166" id="idea166" data-nb-words="13" data-nb-chars="57">Něco zalžu. Ona ví, že&nbsp;lžu. A&nbsp;co ona, říká mi&nbsp;teď pravdu?</span></p>
          <p class="chunk" data-nb-ref-number="167" data-nb-words="31" data-nb-chars="195"><span class="idea" data-nb-ref-number="167" id="idea167" data-nb-words="31" data-nb-chars="195">„Já v&nbsp;jedný dokonce vystupovala, na&nbsp;začátku devadesátých let. V&nbsp;tý úplně první, v&nbsp;hale Rondo. Věřil bys tomu? Bývala jsem krasavice, kabinky se&nbsp;celý třepaly, jak nadržení chlapi stloukali máslo.“</span></p>
          <p class="chunk" data-nb-ref-number="168" data-nb-words="5" data-nb-chars="28"><span class="idea" data-nb-ref-number="168" id="idea168" data-nb-words="5" data-nb-chars="28">„Škoda že&nbsp;jsem to&nbsp;prošvihl.“</span></p>
          <p class="chunk" data-nb-ref-number="169" data-nb-words="4" data-nb-chars="22"><span class="idea" data-nb-ref-number="169" id="idea169" data-nb-words="4" data-nb-chars="22">„Teď to&nbsp;můžeš dohnat.“</span></p>
          <p class="chunk" data-nb-ref-number="170" data-nb-words="34" data-nb-chars="180"><span class="idea" data-nb-ref-number="170" id="idea170" data-nb-words="34" data-nb-chars="180">A&nbsp;než se&nbsp;stačím polekat, přejde dvěma kroky k&nbsp;protilehlé stěně a&nbsp;sundává z&nbsp;ní zarámovaný obrázek nějaké ženy v&nbsp;bílém kloboučku. Ptám se, zda je&nbsp;to&nbsp;ona zamlada&nbsp;– ale jen se&nbsp;zasměje.</span></p>
          <p class="chunk" data-nb-ref-number="171" data-nb-words="11" data-nb-chars="62"><span class="idea" data-nb-ref-number="171" id="idea171" data-nb-words="11" data-nb-chars="62">„To je&nbsp;jen <em>fligna</em>. Budu muset zhasnout, aby se&nbsp;ti&nbsp;rozsvítilo.“</span></p>
          <p class="chunk" data-nb-ref-number="172" data-nb-words="74" data-nb-chars="420"><span class="idea" data-nb-ref-number="172" id="idea172" data-nb-words="74" data-nb-chars="420">Tahle věta zní, jako by&nbsp;ji&nbsp;říkala už&nbsp;nejmíň stokrát; mohl by&nbsp;to&nbsp;být reklamní slogan třeba na&nbsp;jadernou energetiku, třeba na&nbsp;celý tento svět. Ale když ta&nbsp;ženská opravdu zhasne, vidím, že&nbsp;to&nbsp;nebyl jen fór. Opravdu něco vidím. Malou dírkou ve&nbsp;stěně, předtím maskovanou obrázkem, proudí do&nbsp;tmy kumbálu paprsek světla; a&nbsp;podle toho, jak to&nbsp;světlo mění barvu&nbsp;– růžová, fialová, žlutá&nbsp;–, mi&nbsp;hned dojde, kam asi tahle dírka vede.</span></p>
          <p class="chunk" data-nb-ref-number="173" data-nb-words="63" data-nb-chars="369"><span class="idea" data-nb-ref-number="173" id="idea173" data-nb-words="63" data-nb-chars="369">„To čumíš, co?“ šeptá má&nbsp;zasvětitelka, teď už&nbsp;ovšem docela jiným hlasem. Hlas má&nbsp;skoro dráždivě ženský, páchne ale pořád jako starý chlap. Hrnu se&nbsp;k&nbsp;<em>její dírce</em>, abych si&nbsp;své podezření ověřil&nbsp;– jenže ta&nbsp;ženská mě&nbsp;předběhne a&nbsp;zakryje krásnou vyhlídku svou dlaní, jež věru krásná není, a&nbsp;samozřejmě smlouvá o&nbsp;prachy. „Nebo si&nbsp;snad myslíš, že&nbsp;tohle kino provozuju zadarmo?“</span></p>
          <p class="chunk" data-nb-ref-number="174" data-nb-words="116" data-nb-chars="721"><span class="idea" data-nb-ref-number="174" id="idea174" data-nb-words="116" data-nb-chars="721">Tehdy jsem se&nbsp;měl otočit a&nbsp;odejít: z&nbsp;tohoto páchnoucího kumbálu, z&nbsp;této toalety, z&nbsp;tohoto podniku a&nbsp;nejspíš i&nbsp;z&nbsp;tohoto příběhu. A&nbsp;snad bych to&nbsp;i&nbsp;skutečně byl udělal, kdybych se&nbsp;před chvílí nenakazil od&nbsp;Roba tou odpornou obchodnickou leprou, na&nbsp;niž chcípá celý tento svět. Studentky se&nbsp;žlutými lístečky se&nbsp;v&nbsp;posluchárnách obvykle učí, že&nbsp;nebohé literární postavy jsou často infikovány nemocemi a&nbsp;frustracemi (a&nbsp;názory) svých autorů; že&nbsp;se&nbsp;to&nbsp;občas děje i&nbsp;obráceně, to&nbsp;patří k&nbsp;dosud nepříliš prozkoumaným záhadám vypravěčského řemesla. A&nbsp;tak jsem se&nbsp;neprozřetelně (<em>pitomě</em>: jako nedávno Robert) zeptal téhle páchnoucí ženské, kdysi snad také krásné tanečnice na&nbsp;osvětleném pódiu, jaké že&nbsp;je&nbsp;v&nbsp;jejím biografu vstupné. Stovka?</span></p>
          <p class="chunk" data-nb-ref-number="175" data-nb-words="23" data-nb-chars="127"><span class="idea" data-nb-ref-number="175" id="idea175" data-nb-words="23" data-nb-chars="127">„Přidej. Kilo mi&nbsp;dávají i&nbsp;somráci z&nbsp;ulice, když je&nbsp;sem protáhnu zadním vchodem. A&nbsp;druhou, když jim ho&nbsp;při tý&nbsp;produkci vyhoním.“</span></p>
          <p class="chunk" data-nb-ref-number="176" data-nb-words="1" data-nb-chars="7"><span class="idea" data-nb-ref-number="176" id="idea176" data-nb-words="1" data-nb-chars="7">„Fakt?“</span></p>
          <p class="chunk" data-nb-ref-number="177" data-nb-words="5" data-nb-chars="30"><span class="idea" data-nb-ref-number="177" id="idea177" data-nb-words="5" data-nb-chars="30">„Taky jsou to&nbsp;lidi, chytráku.“</span></p>
          <p class="chunk" data-nb-ref-number="178" data-nb-words="6" data-nb-chars="30"><span class="idea" data-nb-ref-number="178" id="idea178" data-nb-words="6" data-nb-chars="30">„Když já&nbsp;se&nbsp;chci jen podívat.“</span></p>
          <p class="chunk" data-nb-ref-number="179" data-nb-words="43" data-nb-chars="240"><span class="idea" data-nb-ref-number="179" id="idea179" data-nb-words="43" data-nb-chars="240">„Takoví jsou nejhorší. Co&nbsp;jen šmírujou a&nbsp;myslí si, že&nbsp;jsou něco víc. Ale já&nbsp;lidi nesoudím&nbsp;– já&nbsp;lidi <em>miluju</em>! Rozumíš tomu slovu? Takže klidně můžeš přikukovat, a&nbsp;nikdo tě&nbsp;přitom neuvidí. Co&nbsp;může být lepšího? Tohle přece zase <em>miluješ</em> ty, ne?“</span></p>
          <p class="chunk" data-nb-ref-number="180" data-nb-words="4" data-nb-chars="20"><span class="idea" data-nb-ref-number="180" id="idea180" data-nb-words="4" data-nb-chars="20">„Vy mě&nbsp;nějak znáte.“</span></p>
          <p class="chunk" data-nb-ref-number="181" data-nb-words="43" data-nb-chars="237"><span class="idea" data-nb-ref-number="181" id="idea181" data-nb-words="43" data-nb-chars="237">„Není to&nbsp;tak těžký. A&nbsp;můžeš při tom šmírování dělat, co&nbsp;chceš. Jako v&nbsp;opravdový peepshow. Někteří hráči z&nbsp;herny sem taky chodí, tenhle záchod je&nbsp;totiž společnej&nbsp;– a&nbsp;dokážou u&nbsp;týhle dírky utratit víc než u&nbsp;těch svých dírek na&nbsp;automatech.“</span></p>
          <p class="chunk" data-nb-ref-number="182" data-nb-words="1" data-nb-chars="9"><span class="idea" data-nb-ref-number="182" id="idea182" data-nb-words="1" data-nb-chars="9">„Kecáte.“</span></p>
          <p class="chunk" data-nb-ref-number="183" data-nb-words="10" data-nb-chars="50"><span class="idea" data-nb-ref-number="183" id="idea183" data-nb-words="10" data-nb-chars="50">„Majitel o&nbsp;tom samozřejmě ví. I&nbsp;když dělá, že&nbsp;ne.“</span></p>
          <p class="chunk" data-nb-ref-number="184" data-nb-words="4" data-nb-chars="26"><span class="idea" data-nb-ref-number="184" id="idea184" data-nb-words="4" data-nb-chars="26">„Myslíte, že&nbsp;jsem blázen?“</span></p>
          <p class="chunk" data-nb-ref-number="185" data-nb-words="10" data-nb-chars="57"><span class="idea" data-nb-ref-number="185" id="idea185" data-nb-words="10" data-nb-chars="57">„A&nbsp;byl bys ještě větší magor, kdybys tuhle dírku odmítl.“</span></p>
        </section>
        <section>
          <p class="chunk" data-nb-ref-number="186" data-nb-words="1111" data-nb-chars="6542"><span class="idea" data-nb-ref-number="186" id="idea186" data-nb-words="1111" data-nb-chars="6542">(Huptych mi&nbsp;jednou&nbsp;– vlastně <em>nejednou</em>&nbsp;– vyprávěl, o&nbsp;čem nejčastěji snil během své základní vojenské služby v&nbsp;Trnavě roku 1971. Snil o&nbsp;<em>dírce</em>: ne&nbsp;v&nbsp;přeneseném slova smyslu, vlastním všem mužům na&nbsp;stráži, ale o&nbsp;konkrétní a&nbsp;doslovné dírce po&nbsp;vypadlém suku v&nbsp;dřevěné stěně převlékací kabiny v&nbsp;bulharském Burgasu, pláž Primorskoje, kabinka číslo 712. Původně to&nbsp;ani nebyl Huptychův sen: infikoval ho&nbsp;rotný Oljič, který měl u&nbsp;radarové obsluhy v&nbsp;Trnavě palandu nad ním: někdy s&nbsp;čuňáckým úsměvem, někdy však skoro dojatě vzpomínal rotný Oljič na&nbsp;to, jak byl v&nbsp;Burgasu dvakrát v&nbsp;dětství s&nbsp;rodiči a&nbsp;jak ho&nbsp;sám jeho nevlastní otec upozornil na&nbsp;to, že&nbsp;z&nbsp;poslední kabinky v&nbsp;sekci <em>muže</em> je&nbsp;dírkou vidět do&nbsp;první kabinky v&nbsp;sekci <em>ženi</em>. Chlapec nechápal, proč je&nbsp;vždy taková fronta nejen u&nbsp;té kabiny mužské, ale především u&nbsp;té ženské: copak ty&nbsp;ženy opravdu netušily, co&nbsp;věděl na&nbsp;pláži skoro každý? Co&nbsp;věděly dokonce i&nbsp;<em>děti</em>? Teprve v&nbsp;dospělosti, na&nbsp;vojenském kavalci, rotný konečně pochopil&nbsp;– a&nbsp;rád a&nbsp;zálibně o&nbsp;tom po&nbsp;večerce každého poučoval, i&nbsp;svobodníka Huptycha. Dokonce do&nbsp;té&nbsp;kabinky v&nbsp;průběhu let poslal pár přátel a&nbsp;známých&nbsp;– a&nbsp;protože někteří se&nbsp;z&nbsp;té mise opravdu vrátili, věděl rotný Oljič, že&nbsp;kabinka i&nbsp;dírka dosud existují, dosud naplňují svůj účel i&nbsp;smysl. Bylo to&nbsp;rotného <em>generální téma</em>. Když s&nbsp;Huptychem pod kousavými dekami masturbovali [každý zvlášť], oba snili o&nbsp;ženách, třeba i&nbsp;vdaných a&nbsp;ctihodných, které nechají manžela i&nbsp;své děti <em>na chvilku</em> na&nbsp;písku u&nbsp;tolik vlhkého moře a&nbsp;jdou se&nbsp;převléci z&nbsp;mokrých plavek do&nbsp;suchých, do&nbsp;té&nbsp;jedné jediné kabiny číslo 712, zvlhnout jiným slaným mořem s&nbsp;pachem jiných ryb. „Jak odsud vypadnu,“ sliboval rotný, „hned tam vyrazím s&nbsp;Čedokem, vole. Teď když vím, oč&nbsp;<em>opravdu</em> kráčí, si&nbsp;to&nbsp;<em>opravdu</em> užiju. Možná víc než s&nbsp;těma bulharskýma štětkama, co&nbsp;si&nbsp;pak vezmu v&nbsp;hotelu na&nbsp;pokoj.“ Ti&nbsp;dva vojáci snili stejný sen ve&nbsp;stejné noci, ale probuzení bylo pro každého jiné. Kupříkladu rotný Oljič se&nbsp;jednoho říjnového rána, dva týdny před vyřazením do&nbsp;civilu, vůbec neprobudil; při posledním nočním poplachu seskočil z&nbsp;korby vétřiesky tak nešťastně&nbsp;– tak mazácky&nbsp;– na&nbsp;blátivou cestu, až&nbsp;ho&nbsp;plná polní zvrátila zpět k&nbsp;náklaďáku, o&nbsp;jehož korbu se&nbsp;uhodil zátylkem&nbsp;– přesně v&nbsp;místě, kde končila jeho přilba, vzor 63; v&nbsp;noci se&nbsp;zmítal na&nbsp;palandě nad Huptychem tak divoce, tak hluboce sténal, až&nbsp;to&nbsp;Huptych přičítal mimořádně vášnivému snu, a&nbsp;tak raději druha ve&nbsp;zbrani nerušil; ráno však ležel rotný Oljič na&nbsp;palandě nehnutě a&nbsp;ve tváři měl to, co&nbsp;do&nbsp;armády narukoval bránit, tedy hluboký mír. Krvácení do&nbsp;mozku. Huptych s&nbsp;ním neměl&nbsp;– kromě souběžné onanie&nbsp;– téměř nic společného a&nbsp;byl už&nbsp;tehdy natolik moudrý, že&nbsp;mu&nbsp;tu&nbsp;rychlou smrt ve&nbsp;spánku téměř záviděl; proč se&nbsp;ale rozhodl naplnit druhovo poslání, to&nbsp;mi&nbsp;dodnes nedokázal uspokojivě vysvětlit. Zvědavost? Romantická letora, básníkům téměř povinná? Touha naplnit nějak příběh, dospět s&nbsp;ním až&nbsp;k&nbsp;vyvrcholení? Každopádně půl roku po&nbsp;propuštění z&nbsp;armády&nbsp;– odseděl si&nbsp;ještě dva měsíce vojenského kriminálu za&nbsp;četbu Célina ve&nbsp;službě&nbsp;– kráčí Mirek Huptych po&nbsp;pláži Černého moře, připraven na&nbsp;vše: v&nbsp;koženkové příruční tašce má&nbsp;plavky, ručník a&nbsp;sbírku básní Oldřicha Mikuláška, aby měl co&nbsp;<em>vhodného</em> ke&nbsp;čtení, kdyby před kabinkou 712 byla příliš velká fronta. Není tam nikdo. Před kabinkou, v&nbsp;kabince, ba&nbsp;zřejmě ani v&nbsp;té kabince vedlejší. A&nbsp;hlavně tam není ani dírka&nbsp;– ta&nbsp;očekávaná, slavná, nadějíplná, zasvěcující, rozsvětlující, objasňující, vzrušující a&nbsp;vše překračující dírka, červí díra do&nbsp;jiného vesmíru, jak bych řekl já, vzdělaný v&nbsp;kvantové fyzice, šmíračenka na&nbsp;čumendu, jak říká Huptych. Celá levá stěna poslední mužské kabiny, společná s&nbsp;první kabinou ženskou, je&nbsp;totiž pobita zinkovým plechem. A&nbsp;třebaže nápisy vyryté do&nbsp;tohoto plechu by&nbsp;ho&nbsp;také mohly k&nbsp;lecčemu inspirovat, psané slovo tentokrát básníka nevzruší ani neukojí. Zklamání je&nbsp;v&nbsp;první chvíli tak obrovské, že&nbsp;prý dokonce chvíli váhal, zda se&nbsp;nemá rovnou odebrat za&nbsp;svým rotným. „Tak to&nbsp;je, když se&nbsp;člověk příliš upne k&nbsp;něčemu metafyzickému,“ říká mi. Pokaždé mi&nbsp;říká něco jiného, ten příběh má&nbsp;několik variant s&nbsp;různými konci, i&nbsp;proto jej mám tak rád. V&nbsp;jedné z&nbsp;verzí sedí Huptych v&nbsp;naprosté tmě převlékací kabinky celý den a&nbsp;noc, než dojde k&nbsp;prozření, že&nbsp;<em>takhle</em> je&nbsp;to&nbsp;lepší. V&nbsp;podobné verzi si&nbsp;v&nbsp;té tmě vysní ženu, která se&nbsp;ve&nbsp;vedlejší kabince svléká; vysní si&nbsp;ji&nbsp;<em>se všema chlupama</em>, jak mi&nbsp;říká: „A&nbsp;když jsem vyšel z&nbsp;kabinky ven a&nbsp;přesně taková ženská vyšla z&nbsp;té vedlejší, ani jsem se&nbsp;za&nbsp;ní&nbsp;neohlédl.“ „To ti&nbsp;věřím,“ říkám, „tos udělal moc dobře, Mirku.“ V&nbsp;jiné verzi je&nbsp;ovšem naopak akčním hrdinou, opravdovým chlapem: vytáhne ze&nbsp;své koženkové tašky kapesní nůž, bodlem na&nbsp;čištění dýmky prorazí plechové ostění a&nbsp;odhodlán jako Edmond Dantès prokutá se&nbsp;malou dírkou až&nbsp;do&nbsp;vedlejší cely. Čeká. Když nikdo nejde, nahlédne dírkou konečně dovnitř. Tady se&nbsp;příběh dál štěpí, záleží na&nbsp;počtu dvojek červeného, které má&nbsp;vypravěč upito: v&nbsp;jedné verzi sedí ve&nbsp;vedlejší kabince nádherná a&nbsp;úplně nahá žena, v&nbsp;níž Huptych poznává svou matku. V&nbsp;jiné subverzi sedí ve&nbsp;vedlejší kabince četař Oljič: je&nbsp;nahý, masturbuje a&nbsp;dívá se&nbsp;dírkou přímo na&nbsp;Huptycha. A&nbsp;v&nbsp;jiné subverzi&nbsp;– mnou nepříliš oblíbené&nbsp;– nahlíží Huptych dírkou přímo do&nbsp;ženského lůna, hodiny a&nbsp;hodiny; popis tohoto dobrodružství najde laskavý čtenář v&nbsp;díle Henryho Millera. Jinou verzí Huptychova příběhu je&nbsp;<em>tento</em> příběh. A&nbsp;mě na&nbsp;tomto vyprávění asi nejvíc zajímá, zda Huptych vůbec někdy přizná, co&nbsp;se&nbsp;v&nbsp;té převlékací kabince na&nbsp;pláži v&nbsp;Burgasu opravdu stalo. Zda to&nbsp;ještě vůbec ví. Ale nechci na&nbsp;něho příliš tlačit, aby&nbsp;– jen kvůli mně&nbsp;– některé z&nbsp;těch verzí opravdu neuvěřil. Aby se&nbsp;na&nbsp;ni&nbsp;neupnul. Vždyť co&nbsp;jiného nám nakonec zbývá než naše příběhy? Tento naštěstí aspoň nemá alternativní konce, konec převlékacího příběhu je&nbsp;vždy obdobný, všechna vlákna se&nbsp;nakonec vždy spojí do&nbsp;jediného uzlu, do&nbsp;jediné smyčky: Huptych konečně opustí kabinku, netečně obhlédne pusté a&nbsp;zbytečné moře, shledá pláž plnou krásných žen [mezi nimiž i&nbsp;východoněmecké turistky, opalující se&nbsp;nahoře bez!] zcela nevzrušivou a&nbsp;téhož večera a&nbsp;noci se&nbsp;vrací rychlíkem do&nbsp;Prahy. Zestárlý o&nbsp;dvacet let. Je&nbsp;si&nbsp;jist, že&nbsp;od&nbsp;této chvíle už&nbsp;bude jeho život fádní, plný skutečných žen a&nbsp;poezie. Na&nbsp;neoznačené zastávce uprostřed noční pusty přistoupí do&nbsp;jeho kupé krásná žena, rozhodí dlouhé vlasy na&nbsp;opěradle a&nbsp;řekne, že&nbsp;ho&nbsp;miluje, už&nbsp;dávno. Huptych jí&nbsp;říká: „Ale já&nbsp;jsem cestující a&nbsp;mám kdesi v&nbsp;daleké tmě jakési řízení.“ Žena odpovídá: „Já jsem ta&nbsp;Tma.“ Tohle kdybych někdy napsal, tak mi&nbsp;to&nbsp;nikdo neuvěří, pomyslí si&nbsp;ještě Huptych, než Pánbů vyvrtá do&nbsp;jeho hlavy dírku, jíž konečně prohlédne.)</span></p>
        </section>
        <section>
          <p class="chunk" data-nb-ref-number="187" data-nb-words="2" data-nb-chars="11"><span class="idea" data-nb-ref-number="187" id="idea187" data-nb-words="2" data-nb-chars="11">Jiná dírka.</span></p>
          <p class="chunk" data-nb-ref-number="188" data-nb-words="4" data-nb-chars="17"><span class="idea" data-nb-ref-number="188" id="idea188" data-nb-words="4" data-nb-chars="17">(Nebo je&nbsp;to&nbsp;táž?)</span></p>
          <p class="chunk" data-nb-ref-number="189" data-nb-words="56" data-nb-chars="341"><span class="idea" data-nb-ref-number="189" id="idea189" data-nb-words="56" data-nb-chars="341">Stoje v&nbsp;pachu záchodového kumbálu, dívám se&nbsp;tou dírkou do&nbsp;útrob striptýzového klubu, zatímco má&nbsp;společnice mi&nbsp;zezadu šeptá zlomyslné oplzlosti. „Nechceš ho&nbsp;vyhonit?“ šeptá mi&nbsp;hlasem, v&nbsp;němž se&nbsp;mísí dráždivost zakázaných plodů s&nbsp;pachem toho, čím tyto rajské plody hnojíme. „Moh by&nbsp;ses při tom na&nbsp;sebe dívat do&nbsp;zrcadla, když tak rád šmíruješ…“</span></p>
          <p class="chunk" data-nb-ref-number="190" data-nb-words="163" data-nb-chars="1027"><span class="idea" data-nb-ref-number="190" id="idea190" data-nb-words="163" data-nb-chars="1027">Opravdu jsem zaváhal? Pak ale radši šmíruju Roba. Chvíli trvá, než ho&nbsp;uzounkým objektivem naší <em>camery obscury</em> zase objevím. Už&nbsp;totiž nesedí u&nbsp;stolku, kde jsem ho&nbsp;zaparkoval. Hleďme, Rob se&nbsp;pochlapil! Rob vyrazil za&nbsp;štěstím, a&nbsp;rovnou na&nbsp;parket! Tančí: samozřejmě v&nbsp;objetí té&nbsp;blonďaté štětky, která má&nbsp;při tanci zavřené oči, snad aby lépe promyslela, jak <em>tohoto kunčofta čórnout</em>. Výjev jako z&nbsp;některé Těsnohlídkovy soudničky. Za&nbsp;století se&nbsp;toho v&nbsp;Brně zase tak moc nezměnilo&nbsp;– alespoň ne&nbsp;v&nbsp;těch podchodech a&nbsp;průchodech, které mě&nbsp;zajímají, jimiž procházím. A&nbsp;tahle dírka je&nbsp;nejspíš jedním z&nbsp;nich, tajemnou červí dírou, jíž můžete (aspoň dle kvantové fyziky, na&nbsp;niž se&nbsp;pořád vymlouvám) proklouznout do&nbsp;jiného času, do&nbsp;paralelního vesmíru nebo do&nbsp;blázince (blázinec <em>je</em> paralelní vesmír, na&nbsp;tohle nepotřebujete Maxwellovy rovnice). Přiznání vědecké obce, že&nbsp;přibližně 95 % našeho světa je&nbsp;tvořeno temnou hmotou a&nbsp;temnou energií, o&nbsp;nichž ani nejslavnější nobelisté nevědí lautr nic, mi&nbsp;v&nbsp;poslední době poskytuje jistou lacinou útěchu.</span></p>
          <p class="chunk" data-nb-ref-number="191" data-nb-words="33" data-nb-chars="186"><span class="idea" data-nb-ref-number="191" id="idea191" data-nb-words="33" data-nb-chars="186">„Možná by&nbsp;sis při tom moh představovat, že&nbsp;to&nbsp;děláš s&nbsp;vlastní ženou…“ zasměje se&nbsp;ta&nbsp;páchnoucí troska za&nbsp;mnou, jež bezpochyby také někdy byla něčí ženou. „To by&nbsp;byla aspoň čuňačinka, co?“</span></p>
          <p class="chunk" data-nb-ref-number="192" data-nb-words="76" data-nb-chars="408"><span class="idea" data-nb-ref-number="192" id="idea192" data-nb-words="76" data-nb-chars="408">Tahle troska mě&nbsp;má&nbsp;opravdu dobře přečtenýho: už&nbsp;zase mám slzy v&nbsp;očích, Helenko. Radši se&nbsp;rozhodnu pro návrat do&nbsp;sálu, abych se&nbsp;i&nbsp;já dal do&nbsp;tance, divák vypadlý z&nbsp;lóže na&nbsp;jeviště. <em>Pozdě</em>. Protože ještě než opustím toto páchnoucí Bio Illusion, konečně si&nbsp;všimnu, že&nbsp;mé&nbsp;místo v&nbsp;sále už&nbsp;je&nbsp;obsazené. Někdo si&nbsp;sedl u&nbsp;stolku na&nbsp;mou židli, někdo zaujal mé&nbsp;místo! Dokonce (a to&nbsp;mnou otřese nejvíc) pije z&nbsp;mé sklenice!</span></p>
          <p class="chunk" data-nb-ref-number="193" data-nb-words="2" data-nb-chars="12"><span class="idea" data-nb-ref-number="193" id="idea193" data-nb-words="2" data-nb-chars="12">Neznámý muž.</span></p>
          <p class="chunk" data-nb-ref-number="194" data-nb-words="2" data-nb-chars="16"><span class="idea" data-nb-ref-number="194" id="idea194" data-nb-words="2" data-nb-chars="16">Opravdu neznámý?</span></p>
          <p class="chunk" data-nb-ref-number="195" data-nb-words="80" data-nb-chars="444"><span class="idea" data-nb-ref-number="195" id="idea195" data-nb-words="80" data-nb-chars="444">Sedí na&nbsp;mém místě; pije z&nbsp;mé sklenice. Dívá se&nbsp;na&nbsp;mě: přímo na&nbsp;mě, přímo do&nbsp;té&nbsp;dírky, kterou ho&nbsp;pozoruji. Kupodivu to&nbsp;není Huptych, i&nbsp;když básník možná ano, básník nebo novinář, vedle popelníku totiž leží na&nbsp;stolku poznámkový blok, do&nbsp;něhož&nbsp;– aniž ze&nbsp;mě&nbsp;spustí oči&nbsp;– si&nbsp;něco píše. Hubená melancholická tvář, lesklá pleš, za&nbsp;kulatými brýlemi temné oči s&nbsp;teskným výrazem. Kdyby měl vousy (nebo já&nbsp;si&nbsp;je&nbsp;oholil), mohli bychom vypadat skoro stejně.</span></p>
          <p class="chunk" data-nb-ref-number="196" data-nb-words="51" data-nb-chars="292"><span class="idea" data-nb-ref-number="196" id="idea196" data-nb-words="51" data-nb-chars="292">Pak sáhne do&nbsp;náprsní kapsy svého šedého pláště a&nbsp;položí na&nbsp;stůl ještě něco. Vzhledem k&nbsp;mizerné světelnosti objektivu této černé komory jsem si&nbsp;napřed myslel, že&nbsp;je&nbsp;to&nbsp;velká dýmka. Ale pak mě&nbsp;napadne&nbsp;– není to&nbsp;snad revolver? Třeba týž, jímž byla o&nbsp;svatební noci zastřelena jeho první manželka?</span></p>
          <p class="chunk" data-nb-ref-number="197" data-nb-words="8" data-nb-chars="33"><span class="idea" data-nb-ref-number="197" id="idea197" data-nb-words="8" data-nb-chars="33">Dívá se&nbsp;na&nbsp;mě&nbsp;a&nbsp;trochu se&nbsp;usmívá.</span></p>
          <p class="chunk" data-nb-ref-number="198" data-nb-words="7" data-nb-chars="32"><span class="idea" data-nb-ref-number="198" id="idea198" data-nb-words="7" data-nb-chars="32">Usmívá se&nbsp;na&nbsp;mě&nbsp;jako do&nbsp;zrcadla.</span></p>
          <p class="chunk" data-nb-ref-number="199" data-nb-words="9" data-nb-chars="48"><span class="idea" data-nb-ref-number="199" id="idea199" data-nb-words="9" data-nb-chars="48">Napadne mě&nbsp;v&nbsp;téže vteřině, kdy uslyším ten zvuk.</span></p>
          <p class="chunk" data-nb-ref-number="200" data-nb-words="6" data-nb-chars="33"><span class="idea" data-nb-ref-number="200" id="idea200" data-nb-words="6" data-nb-chars="33">Není to&nbsp;výstřel z&nbsp;jeho revolveru.</span></p>
          <p class="chunk" data-nb-ref-number="201" data-nb-words="26" data-nb-chars="163"><span class="idea" data-nb-ref-number="201" id="idea201" data-nb-words="26" data-nb-chars="163">Zní to&nbsp;jako výstřely z&nbsp;mnoha revolverů, mnoha zbraní. Dokonce jako výbuch bomb. A&nbsp;skřípění nějakých obrovských vrat, a&nbsp;lidské výkřiky. To&nbsp;se&nbsp;rozskakuje moje hlava?</span></p>
          <p class="chunk" data-nb-ref-number="202" data-nb-words="18" data-nb-chars="96"><span class="idea" data-nb-ref-number="202" id="idea202" data-nb-words="18" data-nb-chars="96">„<em>Konečně</em>,“ řekne ta&nbsp;ženská v&nbsp;oranžové bundě někde za&nbsp;mnou&nbsp;– a&nbsp;tentokrát už&nbsp;to&nbsp;nepatří mé&nbsp;erekci.</span></p>
          <p class="chunk" data-nb-ref-number="203" data-nb-words="99" data-nb-chars="534"><span class="idea" data-nb-ref-number="203" id="idea203" data-nb-words="99" data-nb-chars="534">Melancholický literát v&nbsp;černém obleku z&nbsp;třicátých let ovšem sedí dál úplně nevzrušeně, dívá se&nbsp;okem do&nbsp;mého oka, z&nbsp;jedné dírky (dírkou) do&nbsp;druhé, jako by&nbsp;se&nbsp;nic nedělo. Děje se&nbsp;toho hodně. Zvuk sílí a&nbsp;ta děvka (Darja se&nbsp;jmenuje?), dosud snící svůj sen na&nbsp;Robertově mužném rameni, se&nbsp;probouzí do&nbsp;snu jiného. Do&nbsp;hrůzného snu! Do&nbsp;snu, v&nbsp;němž vše kolem se&nbsp;bortí! Chce se&nbsp;vyprostit, chce utéct, ale najednou už&nbsp;není kam! A&nbsp;Robert&nbsp;– Robert Holiš, teď už&nbsp;nikoli jen můj, ale hlavně <em>její</em> hrdina&nbsp;– ji&nbsp;ve&nbsp;chvíli té&nbsp;katastrofy drží příliš pevně.</span></p>
          <p class="chunk" data-nb-ref-number="204" data-nb-words="7" data-nb-chars="28"><span class="idea" data-nb-ref-number="204" id="idea204" data-nb-words="7" data-nb-chars="28">Držel ji&nbsp;– nebo se&nbsp;držel jí?</span></p>
          <p class="chunk" data-nb-ref-number="205" data-nb-words="66" data-nb-chars="358"><span class="idea" data-nb-ref-number="205" id="idea205" data-nb-words="66" data-nb-chars="358">Muž u&nbsp;stolu si&nbsp;ovšem dál klidně čistí brýle, dopíjí mou sklenku a&nbsp;pak pokrčí rameny, jako že&nbsp;tohle se&nbsp;přece stává. Stane se&nbsp;to. Opravdu se&nbsp;to&nbsp;stane? Mrkne na&nbsp;mě&nbsp;jedním okem, tou naší společnou dírkou. A&nbsp;ještě než zvedne se&nbsp;prach a&nbsp;stěny chrámů se&nbsp;zbortí, ještě než žena za&nbsp;mými zády strašlivě vykřikne, ještě něco se&nbsp;před objektivem naší temné komory objeví.</span></p>
          <p class="chunk" data-nb-ref-number="206" data-nb-words="6" data-nb-chars="43"><span class="idea" data-nb-ref-number="206" id="idea206" data-nb-words="6" data-nb-chars="43">Vypadá to&nbsp;jako převrácený železniční vagón.</span></p>
          <p class="chunk" data-nb-ref-number="207" data-nb-words="6" data-nb-chars="37"><span class="idea" data-nb-ref-number="207" id="idea207" data-nb-words="6" data-nb-chars="37">Dokonce vidím ceduli na&nbsp;jeho dveřích.</span></p>
          <p class="chunk" data-nb-ref-number="208" data-nb-words="2" data-nb-chars="18"><span class="idea" data-nb-ref-number="208" id="idea208" data-nb-words="2" data-nb-chars="18"><em>RUDOLF TĚSNOHLÍDEK</em></span></p>
        </section>
        <section>
          <p class="chunk" data-nb-ref-number="209" data-nb-words="22" data-nb-chars="138"><span class="idea" data-nb-ref-number="209" id="idea209" data-nb-words="22" data-nb-chars="138">(<em>Tím končí se&nbsp;naše prostá historie. Kterak se&nbsp;skončila ve&nbsp;skutečnosti, nebylo lze nám zjistiti.</em> Píše se&nbsp;v&nbsp;závěru Příhod lišky Bystroušky.)</span></p>
        </section>
        <section>
          <p class="chunk" data-nb-ref-number="210" data-nb-words="28" data-nb-chars="172"><span class="idea" data-nb-ref-number="210" id="idea210" data-nb-words="28" data-nb-chars="172">Psali o&nbsp;tom snad ve&nbsp;všech novinách, takže by&nbsp;to&nbsp;(snad) mohla být dokonce i&nbsp;pravda. Nejvynalézavěji kupodivu v&nbsp;Lidovkách, snad z&nbsp;piety k&nbsp;jednomu z&nbsp;nejslavnějších předchůdců.</span></p>
          <p class="chunk" data-nb-ref-number="211" data-nb-words="5" data-nb-chars="34"><span class="idea" data-nb-ref-number="211" id="idea211" data-nb-words="5" data-nb-chars="34"><em>RUDOLF TĚSNOHLÍDEK UŽ&nbsp;ZASE ZABÍJEL</em></span></p>
          <p class="chunk" data-nb-ref-number="212" data-nb-words="41" data-nb-chars="246"><span class="idea" data-nb-ref-number="212" id="idea212" data-nb-words="41" data-nb-chars="246">A&nbsp;přičinili i&nbsp;působivou fotku, jak vzpříčená lokomotiva trčí z&nbsp;boudy Padlého anděla vzhůru v&nbsp;ostrém úhlu jako ztopořený pyj. Kdyby ten strip bar chtěli ještě někdy znovu otevřít, lepší fotku na&nbsp;billboard by&nbsp;asi nenašli. Všechny dráhy vedou k&nbsp;nám.</span></p>
          <p class="chunk" data-nb-ref-number="213" data-nb-words="93" data-nb-chars="634"><span class="idea" data-nb-ref-number="213" id="idea213" data-nb-words="93" data-nb-chars="634">Článek dál spekuluje o&nbsp;možných příčinách nehody, mezi něž řadí i&nbsp;možnou snahu dohnat zpoždění, příjezd na&nbsp;neobvyklé nástupiště nebo závadu na&nbsp;hydraulických brzdách, poškozených při předchozím prudkém brzdění kvůli sebevrahovi na&nbsp;kolejích. To&nbsp;všechno je&nbsp;v&nbsp;prvním vydání po&nbsp;nehodě samozřejmě jen naznačeno a&nbsp;já tentokrát nepíšu detektivku, abych musel vyvolávat zdání pravděpodobnosti vršením autentických detailů. Spokojme se&nbsp;s&nbsp;tím, že&nbsp;vlak už&nbsp;téměř stál, když lokomotiva u&nbsp;čtvrtého nástupiště vykolejila a&nbsp;pak už&nbsp;se&nbsp;jen vlastní vahou překlopila dolů na&nbsp;plechový přístavek herny. Víc v&nbsp;dalších vydáních, včetně totožnosti jediné oběti.</span></p>
          <p class="chunk" data-nb-ref-number="214" data-nb-words="71" data-nb-chars="401"><span class="idea" data-nb-ref-number="214" id="idea214" data-nb-words="71" data-nb-chars="401">Je&nbsp;tam dokonce i&nbsp;článek o&nbsp;Rudolfu Těsnohlídkovi, tak byl noční redaktor pečlivý. Ale to&nbsp;už&nbsp;nečtu, v&nbsp;Bílovicích na&nbsp;nádraží by&nbsp;mi&nbsp;to&nbsp;už&nbsp;přišlo příliš. Všeho už&nbsp;je&nbsp;<em>příliš</em>, dokonce i&nbsp;na mě, který se&nbsp;potápím rád. Vrátím se&nbsp;do&nbsp;nádražního kiosku, kde jsem si&nbsp;v&nbsp;šest ráno koupil první noviny, po&nbsp;jistém váhání si&nbsp;koupím láhev kofoly a&nbsp;pak z&nbsp;lavičky naproti penzionu U&nbsp;Lišky Bystroušky zatelefonuji Huptychovi.</span></p>
          <p class="chunk" data-nb-ref-number="215" data-nb-words="50" data-nb-chars="306"><span class="idea" data-nb-ref-number="215" id="idea215" data-nb-words="50" data-nb-chars="306">Napřed nadává, že&nbsp;ho&nbsp;budím tak brzy po&nbsp;ránu&nbsp;– ale jako bývalý pitevní zřízenec a&nbsp;posléze psychoterapeut v&nbsp;Krizovém centru je&nbsp;zvyklý zasahovat za&nbsp;kuropění. Neslyšeli jsme se&nbsp;několik let. Když mu&nbsp;vyprávím <em>tenhle</em> noční příběh, napřed se&nbsp;jen směje (čímž možná maskuje dojetí). Pak se&nbsp;ovšem profesionálně zeptá:</span></p>
          <p class="chunk" data-nb-ref-number="216" data-nb-words="5" data-nb-chars="26"><span class="idea" data-nb-ref-number="216" id="idea216" data-nb-words="5" data-nb-chars="26">„Tak ty&nbsp;už&nbsp;zase chlastáš?“</span></p>
          <p class="chunk" data-nb-ref-number="217" data-nb-words="2" data-nb-chars="9"><span class="idea" data-nb-ref-number="217" id="idea217" data-nb-words="2" data-nb-chars="9">„Ani ne.“</span></p>
          <p class="chunk" data-nb-ref-number="218" data-nb-words="1" data-nb-chars="8"><span class="idea" data-nb-ref-number="218" id="idea218" data-nb-words="1" data-nb-chars="8">„Těbůh.“</span></p>
          <p class="chunk" data-nb-ref-number="219" data-nb-words="2" data-nb-chars="12"><span class="idea" data-nb-ref-number="219" id="idea219" data-nb-words="2" data-nb-chars="12">„Tebe taky.“</span></p>
          <p class="chunk" data-nb-ref-number="220" data-nb-words="4" data-nb-chars="16"><span class="idea" data-nb-ref-number="220" id="idea220" data-nb-words="4" data-nb-chars="16">„A&nbsp;kde teď jsi?“</span></p>
          <p class="chunk" data-nb-ref-number="221" data-nb-words="5" data-nb-chars="26"><span class="idea" data-nb-ref-number="221" id="idea221" data-nb-words="5" data-nb-chars="26">„Pořád v&nbsp;té temné komoře.“</span></p>
          <p class="chunk" data-nb-ref-number="222" data-nb-words="1" data-nb-chars="5"><span class="idea" data-nb-ref-number="222" id="idea222" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="223" data-nb-words="11" data-nb-chars="57"><span class="idea" data-nb-ref-number="223" id="idea223" data-nb-words="11" data-nb-chars="57">„Jako ty&nbsp;jsi pořád v&nbsp;tý svý bulharský kabince číslo 712.“</span></p>
          <p class="chunk" data-nb-ref-number="224" data-nb-words="6" data-nb-chars="43"><span class="idea" data-nb-ref-number="224" id="idea224" data-nb-words="6" data-nb-chars="43">„Nerozumím. Asi jsem ještě moc rozespalej.“</span></p>
          <p class="chunk" data-nb-ref-number="225" data-nb-words="26" data-nb-chars="162"><span class="idea" data-nb-ref-number="225" id="idea225" data-nb-words="26" data-nb-chars="162">„Camera obscura. Copak to&nbsp;neznáš? Česky pinhole, copak sis takovej primitivní foťák nevyrobil v&nbsp;dětství z&nbsp;krabice od&nbsp;bot? Všechno je&nbsp;tu&nbsp;obráceně a&nbsp;vzhůru nohama.“</span></p>
          <p class="chunk" data-nb-ref-number="226" data-nb-words="4" data-nb-chars="22"><span class="idea" data-nb-ref-number="226" id="idea226" data-nb-words="4" data-nb-chars="22">„To už&nbsp;jsem pochopil.“</span></p>
          <p class="chunk" data-nb-ref-number="227" data-nb-words="4" data-nb-chars="33"><span class="idea" data-nb-ref-number="227" id="idea227" data-nb-words="4" data-nb-chars="33">„Bílovice nad Svitavou, nádraží.“</span></p>
          <p class="chunk" data-nb-ref-number="228" data-nb-words="6" data-nb-chars="32"><span class="idea" data-nb-ref-number="228" id="idea228" data-nb-words="6" data-nb-chars="32">„Pořád tě&nbsp;ty&nbsp;nádraží tak berou?“</span></p>
          <p class="chunk" data-nb-ref-number="229" data-nb-words="8" data-nb-chars="35"><span class="idea" data-nb-ref-number="229" id="idea229" data-nb-words="8" data-nb-chars="35">„No jo. To&nbsp;tmou můj vlak už&nbsp;houká.“</span></p>
          <p class="chunk" data-nb-ref-number="230" data-nb-words="24" data-nb-chars="127"><span class="idea" data-nb-ref-number="230" id="idea230" data-nb-words="24" data-nb-chars="127">„Slyším, jak ti&nbsp;hučí v&nbsp;hlavě. Tam je&nbsp;vlastně Těsnohlídkova socha, že&nbsp;jo? U&nbsp;tý hospody, jak jsme tenkrát s&nbsp;Macurou a&nbsp;Berkovou&nbsp;–“</span></p>
          <p class="chunk" data-nb-ref-number="231" data-nb-words="62" data-nb-chars="368"><span class="idea" data-nb-ref-number="231" id="idea231" data-nb-words="62" data-nb-chars="368">„To je&nbsp;S. K. Neumann,“ přeruším ho. Radši. Dnes už&nbsp;žádné další mrtvé vypravěče. „Ten tu&nbsp;žil taky, byly to&nbsp;prý jeho nejšťastnější roky. Napsal tu&nbsp;Knihu lesů, vod a&nbsp;strání. Kytici vřesu ti&nbsp;nesu, je&nbsp;celá rosou pokryta. Moje bývalá žena mimochodem Bílovice taky milovala, nechtěla chodit na&nbsp;výlety nikam jinam než sem. Taky bratři Čapkové, ti&nbsp;tu&nbsp;trávívali celé prázdniny.“</span></p>
          <p class="chunk" data-nb-ref-number="232" data-nb-words="3" data-nb-chars="11"><span class="idea" data-nb-ref-number="232" id="idea232" data-nb-words="3" data-nb-chars="11">„A&nbsp;teď ty.“</span></p>
          <p class="chunk" data-nb-ref-number="233" data-nb-words="4" data-nb-chars="25"><span class="idea" data-nb-ref-number="233" id="idea233" data-nb-words="4" data-nb-chars="25">„Já ovšem jen projíždím.“</span></p>
          <p class="chunk" data-nb-ref-number="234" data-nb-words="7" data-nb-chars="37"><span class="idea" data-nb-ref-number="234" id="idea234" data-nb-words="7" data-nb-chars="37">„Jako vždy. Mám tam za&nbsp;tebou přijet?“</span></p>
          <p class="chunk" data-nb-ref-number="235" data-nb-words="6" data-nb-chars="24"><span class="idea" data-nb-ref-number="235" id="idea235" data-nb-words="6" data-nb-chars="24">„Za mnou&nbsp;– nebo pro mě?“</span></p>
          <p class="chunk" data-nb-ref-number="236" data-nb-words="1" data-nb-chars="7"><span class="idea" data-nb-ref-number="236" id="idea236" data-nb-words="1" data-nb-chars="7">„Vole.“</span></p>
          <p class="chunk" data-nb-ref-number="237" data-nb-words="43" data-nb-chars="252"><span class="idea" data-nb-ref-number="237" id="idea237" data-nb-words="43" data-nb-chars="252">„Vlastně jsem zrovna jel za&nbsp;tebou,“ řeknu. „Možná. Nastoupil jsem do&nbsp;couráku, pár hodin po&nbsp;tý&nbsp;havárii. Koupil jsem si&nbsp;flašku, že&nbsp;až&nbsp;ji&nbsp;dopiju, vystoupím a&nbsp;pojedu nazpátek. Anebo dojedu až&nbsp;za&nbsp;tebou. Nebo aspoň do&nbsp;těch Pardubic, kde ten obchoďák bydlel.“</span></p>
          <p class="chunk" data-nb-ref-number="238" data-nb-words="5" data-nb-chars="36"><span class="idea" data-nb-ref-number="238" id="idea238" data-nb-words="5" data-nb-chars="36">„Vole. Chtěls kondolovat jeho ženě?“</span></p>
          <p class="chunk" data-nb-ref-number="239" data-nb-words="9" data-nb-chars="56"><span class="idea" data-nb-ref-number="239" id="idea239" data-nb-words="9" data-nb-chars="56">„Možná. Jmenuje se&nbsp;Helenka. Říct jí, že&nbsp;umřel šťastnej.“</span></p>
          <p class="chunk" data-nb-ref-number="240" data-nb-words="4" data-nb-chars="24"><span class="idea" data-nb-ref-number="240" id="idea240" data-nb-words="4" data-nb-chars="24">„V&nbsp;náruči tlusté děvky.“</span></p>
          <p class="chunk" data-nb-ref-number="241" data-nb-words="7" data-nb-chars="49"><span class="idea" data-nb-ref-number="241" id="idea241" data-nb-words="7" data-nb-chars="49">„Nebyla tlustá. Jen udělaná. Jmenovala se&nbsp;Darja.“</span></p>
          <p class="chunk" data-nb-ref-number="242" data-nb-words="33" data-nb-chars="209"><span class="idea" data-nb-ref-number="242" id="idea242" data-nb-words="33" data-nb-chars="209">Samozřejmě se&nbsp;zasměje. V&nbsp;té Praze na&nbsp;konci světa, tak vzdálené od&nbsp;krásného městečka Bílovic, kde nad zalesněným hřebenem nad Svitavou právě vychází slunce. „Uvědomuješ si&nbsp;aspoň, že&nbsp;sis to&nbsp;skoro celý vymyslel?“</span></p>
          <p class="chunk" data-nb-ref-number="243" data-nb-words="1" data-nb-chars="5"><span class="idea" data-nb-ref-number="243" id="idea243" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="244" data-nb-words="6" data-nb-chars="36"><span class="idea" data-nb-ref-number="244" id="idea244" data-nb-words="6" data-nb-chars="36">„Většinu toho, cos mi&nbsp;teď vyprávěl.“</span></p>
          <p class="chunk" data-nb-ref-number="245" data-nb-words="1" data-nb-chars="5"><span class="idea" data-nb-ref-number="245" id="idea245" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="246" data-nb-words="6" data-nb-chars="29"><span class="idea" data-nb-ref-number="246" id="idea246" data-nb-words="6" data-nb-chars="29">„Teda až&nbsp;na&nbsp;ty&nbsp;zjizvený rty.“</span></p>
          <p class="chunk" data-nb-ref-number="247" data-nb-words="1" data-nb-chars="5"><span class="idea" data-nb-ref-number="247" id="idea247" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="248" data-nb-words="8" data-nb-chars="45"><span class="idea" data-nb-ref-number="248" id="idea248" data-nb-words="8" data-nb-chars="45">„Neměla snad tvoje žena jizvu na&nbsp;horním rtu?“</span></p>
          <p class="chunk" data-nb-ref-number="249" data-nb-words="8" data-nb-chars="45"><span class="idea" data-nb-ref-number="249" id="idea249" data-nb-words="8" data-nb-chars="45">„Jo,“ řeknu. „Kdysi v&nbsp;dětství spadla z&nbsp;kola.“</span></p>
          <p class="chunk" data-nb-ref-number="250" data-nb-words="13" data-nb-chars="68"><span class="idea" data-nb-ref-number="250" id="idea250" data-nb-words="13" data-nb-chars="68">„Ty taky&nbsp;– ale z&nbsp;ruskýho. Úplně svrchu. Víš, jak vypadá ruský kolo?“</span></p>
          <p class="chunk" data-nb-ref-number="251" data-nb-words="1" data-nb-chars="7"><span class="idea" data-nb-ref-number="251" id="idea251" data-nb-words="1" data-nb-chars="7">„Vole.“</span></p>
          <p class="chunk" data-nb-ref-number="252" data-nb-words="18" data-nb-chars="103"><span class="idea" data-nb-ref-number="252" id="idea252" data-nb-words="18" data-nb-chars="103">„Sám jsi vůl. Opravdu si&nbsp;nepamatuješ, jak přišla tvoje žena k&nbsp;tomu rozseknutýmu rtu? Kdo jí&nbsp;to&nbsp;udělal?“</span></p>
          <p class="chunk" data-nb-ref-number="253" data-nb-words="115" data-nb-chars="752"><span class="idea" data-nb-ref-number="253" id="idea253" data-nb-words="115" data-nb-chars="752">Mlčím. Vyrábím ticho. V&nbsp;tom tichu slyším svůj vlak, jak tmou už&nbsp;houká, jak se&nbsp;proplétá údolím Svitavy. Vzpomenu si, jak jsem své ženě při pěších výletech do&nbsp;Bílovic často (možná až&nbsp;příliš často) vyprávěl, jaká sviňská a&nbsp;nebezpečná práce bylo postavit tuto romantickou železnici z&nbsp;Brna do&nbsp;Blanska. Jak v&nbsp;polovině 19. století zahynuly desítky dělníků při prorážení tunelů&nbsp;– a&nbsp;zraněných bývalo tolik, že&nbsp;stavební firma musela dokonce na&nbsp;obou koncích trati postavit polní nemocnice. Tu&nbsp;nejriskantnější ražbu tunelů prováděli italští specialisté, zvaní barabové, a&nbsp;následkem jejich exotické mužnosti a&nbsp;opravdové znalosti v&nbsp;prorážení dírek se&nbsp;ve&nbsp;vesnicích kolem trati mladým ženám rodily snědé děti, zvané taliánci. Býval jsem tím vyprávěním <em>doslova</em> posedlý.</span></p>
          <p class="chunk" data-nb-ref-number="254" data-nb-words="11" data-nb-chars="71"><span class="idea" data-nb-ref-number="254" id="idea254" data-nb-words="11" data-nb-chars="71">„Jsi tam ještě?“ řekne Huptych po&nbsp;chvíli už&nbsp;svým <em>profesionálním</em> hlasem.</span></p>
          <p class="chunk" data-nb-ref-number="255" data-nb-words="36" data-nb-chars="191"><span class="idea" data-nb-ref-number="255" id="idea255" data-nb-words="36" data-nb-chars="191">„Tak napůl,“ odpovím&nbsp;– a&nbsp;na tomto popisu situace trvám. A&nbsp;po chvíli, když už&nbsp;slunce vyleze z&nbsp;lesa na&nbsp;vrcholku kopce nad nádražím, dodám: „Ten chlap, co&nbsp;s&nbsp;ním teď žije, ale není žádný Robert.“</span></p>
          <p class="chunk" data-nb-ref-number="256" data-nb-words="4" data-nb-chars="22"><span class="idea" data-nb-ref-number="256" id="idea256" data-nb-words="4" data-nb-chars="22">„Že by&nbsp;spíš robertek?“</span></p>
          <p class="chunk" data-nb-ref-number="257" data-nb-words="2" data-nb-chars="13"><span class="idea" data-nb-ref-number="257" id="idea257" data-nb-words="2" data-nb-chars="13">„Dobrej fór.“</span></p>
          <p class="chunk" data-nb-ref-number="258" data-nb-words="4" data-nb-chars="21"><span class="idea" data-nb-ref-number="258" id="idea258" data-nb-words="4" data-nb-chars="21">„Co teď budeš dělat?“</span></p>
          <p class="chunk" data-nb-ref-number="259" data-nb-words="15" data-nb-chars="88"><span class="idea" data-nb-ref-number="259" id="idea259" data-nb-words="15" data-nb-chars="88">„Nejspíš se&nbsp;projdu pěšky zpátky do&nbsp;Brna. Po&nbsp;cyklostezce kolem řeky je&nbsp;to&nbsp;slabá hodinka.“</span></p>
          <p class="chunk" data-nb-ref-number="260" data-nb-words="13" data-nb-chars="86"><span class="idea" data-nb-ref-number="260" id="idea260" data-nb-words="13" data-nb-chars="86">„Rozumnej nápad. Dnes už&nbsp;žádný vlaky. Trocha pohybu na&nbsp;čerst­vým vzduchu ti&nbsp;prospěje.“</span></p>
          <p class="chunk" data-nb-ref-number="261" data-nb-words="30" data-nb-chars="184"><span class="idea" data-nb-ref-number="261" id="idea261" data-nb-words="30" data-nb-chars="184">„Taky bych to&nbsp;mohl vzít Těsnohlídkovým údolím nahoru na&nbsp;Hády. Kolem toho lesa, kde Těsnohlídek našel o&nbsp;Vánocích 1924 ve&nbsp;sněhu živý plačící dítě. Holčičku. Jmenovala se&nbsp;jako moje žena.“</span></p>
          <p class="chunk" data-nb-ref-number="262" data-nb-words="7" data-nb-chars="33"><span class="idea" data-nb-ref-number="262" id="idea262" data-nb-words="7" data-nb-chars="33">„Radši už&nbsp;se&nbsp;na&nbsp;ty&nbsp;náhody vyser.“</span></p>
          <p class="chunk" data-nb-ref-number="263" data-nb-words="4" data-nb-chars="23"><span class="idea" data-nb-ref-number="263" id="idea263" data-nb-words="4" data-nb-chars="23">„To řekni těm náhodám.“</span></p>
          <p class="chunk" data-nb-ref-number="264" data-nb-words="46" data-nb-chars="253"><span class="idea" data-nb-ref-number="264" id="idea264" data-nb-words="46" data-nb-chars="253">„Běž po&nbsp;cyklostezce a&nbsp;nekoukej se&nbsp;z&nbsp;mostů do&nbsp;vody, žádný temně do&nbsp;propasti padá proud, tam já&nbsp;vidím tebe, děvče, plout, radši se&nbsp;koukej na&nbsp;ty&nbsp;<em>živý</em> a&nbsp;nádherný holky, co&nbsp;jezdí po&nbsp;tý&nbsp;cyklostezce na&nbsp;bruslích. Jezdí tam takový? S&nbsp;krásnejma nohama a&nbsp;zadkama?“</span></p>
          <p class="chunk" data-nb-ref-number="265" data-nb-words="6" data-nb-chars="31"><span class="idea" data-nb-ref-number="265" id="idea265" data-nb-words="6" data-nb-chars="31">„Na tyhle holky je&nbsp;ještě brzy.“</span></p>
          <p class="chunk" data-nb-ref-number="266" data-nb-words="9" data-nb-chars="46"><span class="idea" data-nb-ref-number="266" id="idea266" data-nb-words="9" data-nb-chars="46">Zasměje se. „Pro nás dva už&nbsp;možná spíš pozdě.“</span></p>
          <p class="chunk" data-nb-ref-number="267" data-nb-words="101" data-nb-chars="597"><span class="idea" data-nb-ref-number="267" id="idea267" data-nb-words="101" data-nb-chars="597">Už&nbsp;před chvílí jsem zavřel oči, protože ze&nbsp;žloutku slunce, sneseného černou slepicí noci, se&nbsp;vyklubalo otravné žluté kuřátko, jež mě&nbsp;klove a&nbsp;klove do&nbsp;bolavé hlavy a&nbsp;pípá a&nbsp;pípá. A&nbsp;Robovy zrcadlovky samozřejmě nikde, musely skončit někde pod sutí. (Podle kvantové fyziky zrcadlovky, do&nbsp;nichž se&nbsp;nikdo nedívá, stejně nic nezrcadlí.) Pak si&nbsp;uvědomím, že&nbsp;to&nbsp;pípá <em>skutečný</em> varovný signál v&nbsp;mém mobilu, že&nbsp;dochází energie. Mně taky, a&nbsp;tak už&nbsp;jen řeknu: „Nebo možná radši zůstanu tady na&nbsp;tom nádraží a&nbsp;budu čekat, jestli sem jednou nepřijede má&nbsp;bývalá žena na&nbsp;výlet. Hrozně to&nbsp;tu&nbsp;milovala, v&nbsp;Bílovicích.“</span></p>
          <p class="chunk" data-nb-ref-number="268" data-nb-words="4" data-nb-chars="18"><span class="idea" data-nb-ref-number="268" id="idea268" data-nb-words="4" data-nb-chars="18">„To už&nbsp;jsi říkal.“</span></p>
          <p class="chunk" data-nb-ref-number="269" data-nb-words="7" data-nb-chars="43"><span class="idea" data-nb-ref-number="269" id="idea269" data-nb-words="7" data-nb-chars="43">„To víš&nbsp;– sebelítost, moje poslední vášeň.“</span></p>
          <p class="chunk" data-nb-ref-number="270" data-nb-words="23" data-nb-chars="128"><span class="idea" data-nb-ref-number="270" id="idea270" data-nb-words="23" data-nb-chars="128">„To máš z&nbsp;Klaunových názorů. Sedět na&nbsp;nádraží a&nbsp;čekat, až&nbsp;přijede bývalá manželka. S&nbsp;nadějí, že&nbsp;tě&nbsp;přece nemůže jen tak minout.“</span></p>
          <p class="chunk" data-nb-ref-number="271" data-nb-words="5" data-nb-chars="25"><span class="idea" data-nb-ref-number="271" id="idea271" data-nb-words="5" data-nb-chars="25">„On u&nbsp;toho ještě žebral.“</span></p>
          <p class="chunk" data-nb-ref-number="272" data-nb-words="5" data-nb-chars="20"><span class="idea" data-nb-ref-number="272" id="idea272" data-nb-words="5" data-nb-chars="20">„A&nbsp;co teď děláš ty?“</span></p>
          <p class="chunk" data-nb-ref-number="273" data-nb-words="32" data-nb-chars="179"><span class="idea" data-nb-ref-number="273" id="idea273" data-nb-words="32" data-nb-chars="179">To&nbsp;je&nbsp;tak tvrdý&nbsp;– a&nbsp;tak přesný&nbsp;– úder, že&nbsp;málem zavěsím. „Takovýhle věci vás učí v&nbsp;těch vašich terapeutických kurzech?“ řeknu. „Když někoho bolí hlava, tak ho&nbsp;nakopnout do&nbsp;koulí?“</span></p>
          <p class="chunk" data-nb-ref-number="274" data-nb-words="30" data-nb-chars="176"><span class="idea" data-nb-ref-number="274" id="idea274" data-nb-words="30" data-nb-chars="176">„Klaun žebral a&nbsp;přitom hrál divadlo. Jako teď ty. A&nbsp;já se&nbsp;neučím v&nbsp;terapeutických kurzech, já&nbsp;v&nbsp;nich <em>vyučuji</em>. Arteterapii. Měl bys být přesný, když chceš napsat mou biografii.“</span></p>
          <p class="chunk" data-nb-ref-number="275" data-nb-words="63" data-nb-chars="381"><span class="idea" data-nb-ref-number="275" id="idea275" data-nb-words="63" data-nb-chars="381">Už&nbsp;roky spolu žertujeme o&nbsp;tom, že&nbsp;napíšu jeho biografii. Aspoň on&nbsp;si&nbsp;myslí, že&nbsp;žertujeme; ale já&nbsp;to&nbsp;beru zodpovědně. Copak to&nbsp;není z&nbsp;tohoto vyprávění zřejmé? Právě o&nbsp;tomhle <em>projektu</em> spolu ještě chvíli mluvíme, ale to&nbsp;už&nbsp;není podstatné. Když kolem mě&nbsp;prosviští rychlík Johannes Brahms, v&nbsp;jehož okénku jako bych viděl Roberta (totožnost jediné oběti dosud nepotvrzena), už&nbsp;jen dodám:</span></p>
          <p class="chunk" data-nb-ref-number="276" data-nb-words="15" data-nb-chars="86"><span class="idea" data-nb-ref-number="276" id="idea276" data-nb-words="15" data-nb-chars="86">„Volám ti&nbsp;vlastně jen kvůli tomu, abych podal raport, že&nbsp;jsem konečně našel tu&nbsp;dírku.“</span></p>
          <p class="chunk" data-nb-ref-number="277" data-nb-words="9" data-nb-chars="55"><span class="idea" data-nb-ref-number="277" id="idea277" data-nb-words="9" data-nb-chars="55">Huptych mlčí. Radši, řekl bych. Je&nbsp;to&nbsp;zkušený terapeut.</span></p>
          <p class="chunk" data-nb-ref-number="278" data-nb-words="3" data-nb-chars="18"><span class="idea" data-nb-ref-number="278" id="idea278" data-nb-words="3" data-nb-chars="18">„<em>Tu</em> dírku, Mirku.“</span></p>
          <p class="chunk" data-nb-ref-number="279" data-nb-words="2" data-nb-chars="8"><span class="idea" data-nb-ref-number="279" id="idea279" data-nb-words="2" data-nb-chars="8">„No jo.“</span></p>
          <p class="chunk" data-nb-ref-number="280" data-nb-words="4" data-nb-chars="22"><span class="idea" data-nb-ref-number="280" id="idea280" data-nb-words="4" data-nb-chars="22">„Tebe už&nbsp;to&nbsp;nezajímá?“</span></p>
          <p class="chunk" data-nb-ref-number="281" data-nb-words="5" data-nb-chars="38"><span class="idea" data-nb-ref-number="281" id="idea281" data-nb-words="5" data-nb-chars="38">„Myslíš jako symbol, nebo dovopravdy?“</span></p>
          <p class="chunk" data-nb-ref-number="282" data-nb-words="8" data-nb-chars="38"><span class="idea" data-nb-ref-number="282" id="idea282" data-nb-words="8" data-nb-chars="38">„To se&nbsp;ptám já&nbsp;tebe. Ty&nbsp;jsi terapeut.“</span></p>
          <p class="chunk" data-nb-ref-number="283" data-nb-words="1" data-nb-chars="15"><span class="idea" data-nb-ref-number="283" id="idea283" data-nb-words="1" data-nb-chars="15">„Arteterapeut.“</span></p>
          <p class="chunk" data-nb-ref-number="284" data-nb-words="2" data-nb-chars="10"><span class="idea" data-nb-ref-number="284" id="idea284" data-nb-words="2" data-nb-chars="10">„Píšu si.“</span></p>
          <p class="chunk" data-nb-ref-number="285" data-nb-words="2" data-nb-chars="9"><span class="idea" data-nb-ref-number="285" id="idea285" data-nb-words="2" data-nb-chars="9">„Piš si.“</span></p>
          <p class="chunk" data-nb-ref-number="286" data-nb-words="3" data-nb-chars="18"><span class="idea" data-nb-ref-number="286" id="idea286" data-nb-words="3" data-nb-chars="18">„Všechno si&nbsp;píšu.“</span></p>
          <p class="chunk" data-nb-ref-number="287" data-nb-words="8" data-nb-chars="48"><span class="idea" data-nb-ref-number="287" id="idea287" data-nb-words="8" data-nb-chars="48">„Piš si. Trocha arteterapie by&nbsp;prospěla i&nbsp;tobě.“</span></p>
          <p class="chunk" data-nb-ref-number="288" data-nb-words="43" data-nb-chars="236"><span class="idea" data-nb-ref-number="288" id="idea288" data-nb-words="43" data-nb-chars="236">V&nbsp;čemž s&nbsp;ním výjimečně a&nbsp;opatrně souhlasím&nbsp;– ale mění to&nbsp;snad na&nbsp;věci něco? <em>Tohle</em> je&nbsp;ta&nbsp;arteterapie. Ale teprve až&nbsp;mi&nbsp;napíše (na mail <a href="mailto:neludvik@gmail.com">neludvik@gmail.com</a>) ta&nbsp;dívka se&nbsp;žlutými lístečky, dostane tento příběh pointu (a pro mě&nbsp;snad i&nbsp;smysl).</span></p>
        </section>
        <section>
          <p class="chunk" data-nb-ref-number="289" data-nb-words="4" data-nb-chars="21"><span class="idea" data-nb-ref-number="289" id="idea289" data-nb-words="4" data-nb-chars="21">Poznámky k&nbsp;2. vydání:</span></p>
        </section>
        <section>
          <p class="chunk" data-nb-ref-number="290" data-nb-words="281" data-nb-chars="1561"><span class="idea" data-nb-ref-number="290" id="idea290" data-nb-words="281" data-nb-chars="1561">a) Existuje ještě jeden Těsnohlídek, současný český básník. Jan, stejně jako můj syn. S&nbsp;tím původním nemá nic společného, jen pseudonym. Když jsem v&nbsp;létě roku 2010 psal (a&nbsp;částečně i&nbsp;prožíval) v&nbsp;Poličce tento příběh (v&nbsp;garsonce na&nbsp;náměstí, již si&nbsp;před lety pronajal můj syn), uviděl jsem na&nbsp;vývěsce hotelu Pivovar pozvánku na&nbsp;besedu právě s&nbsp;tímto mladým básníkem. Z&nbsp;nudy i&nbsp;zvědavosti jsem se&nbsp;na&nbsp;ni&nbsp;večer vypravil. Básník přijel později, protože právě přebíral v&nbsp;Praze Cenu Jiřího Ortena pro mladé tvůrce; v&nbsp;nejužší nominaci na&nbsp;tuto cenu byl toho roku i&nbsp;můj syn Jan za&nbsp;knihu povídek Hra pro čtyři ruce (jako skoro před třiceti lety na&nbsp;obdobnou cenu já&nbsp;– za&nbsp;román Hra na&nbsp;slepo); snad právě proto spisovatel Jiří Kratochvil vyprávěl po&nbsp;celém Brně, že&nbsp;synovu knihu jsem vlastně napsal já&nbsp;(oba&nbsp;– můj syn i&nbsp;já&nbsp;– jsme se&nbsp;tomu povinně smáli, ale obou se&nbsp;nás to&nbsp;hrozně dotklo). Jako by&nbsp;těch náhod a&nbsp;shod nebylo dost, zatímco jsem v&nbsp;hospodě čekal na&nbsp;příjezd jiného Těsnohlídka, než o&nbsp;kterém jsem zrovna psal, uviděl jsem u&nbsp;baru mladou ženu, jež mi&nbsp;byla okamžitě tak blízká, až&nbsp;se&nbsp;mi&nbsp;sevřelo srdce. Je&nbsp;to&nbsp;snad ona? Konečně ona!&nbsp;– dívka se&nbsp;žlutými lístečky? Teprve po&nbsp;chvíli jsem si&nbsp;uvědomil, že&nbsp;ji&nbsp;sice opravdu znám, ale odjinud, jmenovala se&nbsp;Eva a&nbsp;před pár lety byla přítelkyní mého syna. Když jsem to&nbsp;synovi telefonoval&nbsp;– chtěl jsem jej otcovsky utěšit, že&nbsp;na&nbsp;cenách zase tolik nezáleží, kdežto na&nbsp;přítelkyních ano&nbsp;–, řekl mi, že&nbsp;tato Eva je&nbsp;nyní dívkou tohoto Těsnohlídka. Tehdy jsem měl tento příběh možná opustit; ale to&nbsp;si&nbsp;uvědomuji až&nbsp;teď, když už&nbsp;je&nbsp;nejspíš pozdě.</span></p>
        </section>
        <section>
          <p class="chunk" data-nb-ref-number="291" data-nb-words="34" data-nb-chars="183"><span class="idea" data-nb-ref-number="291" id="idea291" data-nb-words="34" data-nb-chars="183">b) Už&nbsp;se&nbsp;mi&nbsp;ozvala, Mirku. Ta&nbsp;dívka se&nbsp;žlutými lístečky. Vlastně hned čtyři dívky, heč. Se&nbsp;dvěma jsem se&nbsp;dokonce sešel. Ale žádná z&nbsp;nich nebyla ta&nbsp;pravá, žádná se&nbsp;nestala mou pointou.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="292" data-nb-words="9" data-nb-chars="51"><span class="idea" data-nb-ref-number="292" id="idea292" data-nb-words="9" data-nb-chars="51"><p>Miluji déšť. Miluji milování v&nbsp;dešti. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./laska_na_cizim_hrobe_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>