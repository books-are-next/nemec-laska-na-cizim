<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Lůno">
    <meta name="apple-mobile-web-app-capable" content="yes">
    <title>Lůno</title>
    <link rel="stylesheet" href="./style/style.min.css" media="screen" integrity="sha256-JzZtMcZPK5VF1N9/yFrbA9gQbUQ4dsSiosyuNVKzNM0=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./laska_na_cizim_hrobe_008.html">
    <link rel="next" href="./laska_na_cizim_hrobe_010.html">
    <meta name="nb-order" content="5">
    <link rel="self" href="laska_na_cizim_hrobe_009.html">
    <meta name="nb-identifier" content="nemec-laska-na-cizim-hrobe-fe0d828">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10904" data-nb-chars="61726">
    <nav role="doc-toc">
      <ul class="plain section">
        <li><a href="laska_na_cizim_hrobe_005.html">I bílý anděl má ...</a></li>
        <li><a href="laska_na_cizim_hrobe_006.html">Nějaké nebe</a></li>
        <li><a href="laska_na_cizim_hrobe_007.html">Dírka</a></li>
        <li><a href="laska_na_cizim_hrobe_008.html">Rezonance</a></li>
        <li><a href="laska_na_cizim_hrobe_009.html">Lůno</a></li>
        <li><a href="laska_na_cizim_hrobe_010.html">Vybřežení</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./laska_na_cizim_hrobe_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="4"><span class="idea" data-nb-ref-number="1" id="idea1" data-nb-words="1" data-nb-chars="4">Lůno</span></h1>
        <p class="chunk" data-nb-ref-number="2" data-nb-words="10" data-nb-chars="58"><em><span class="idea" data-nb-ref-number="2" id="idea2" data-nb-words="4" data-nb-chars="29">Dynamit urovná každičkej spor<br></span>
<span class="idea" data-nb-ref-number="3" id="idea3" data-nb-words="6" data-nb-chars="29">Žena je&nbsp;od&nbsp;Ráje podivnej tvor</span></em></p>
        <p class="chunk" data-nb-ref-number="3" data-nb-words="1" data-nb-chars="7"><span class="idea" data-nb-ref-number="4" id="idea4" data-nb-words="1" data-nb-chars="7">Olympic</span></p>
        <p class="chunk" data-nb-ref-number="4" data-nb-words="111" data-nb-chars="565"><span class="idea" data-nb-ref-number="5" id="idea5" data-nb-words="111" data-nb-chars="565">Byl už&nbsp;starý, žil úplně sám v&nbsp;tom starém domě na&nbsp;konci města a&nbsp;v&nbsp;noci se&nbsp;mu&nbsp;nezdávalo o&nbsp;lvech; zdálo se&nbsp;mu&nbsp;o&nbsp;kočkách. Nesnášel kočky a&nbsp;současně k&nbsp;nim byl přitahován, snad že&nbsp;v&nbsp;posledních letech to&nbsp;byli skoro jediní živí tvorové, které každodenně pozoroval; dvůr jeho domu a&nbsp;ruiny kůlny byly koček a&nbsp;koťat plné a&nbsp;on se&nbsp;skoro každý den dušoval, že&nbsp;už&nbsp;je&nbsp;nebude krmit; každý večer jim však stejně hodil z&nbsp;okna trochu jídla, jež mu&nbsp;zbylo od&nbsp;večeře, a&nbsp;díval se, jak se&nbsp;kočky o&nbsp;ty zbytky perou a&nbsp;pak toužebně hledí vzhůru do&nbsp;jeho okna a&nbsp;mňoukají tak, až&nbsp;mu&nbsp;srdce usedalo.</span></p>
        <p class="chunk" data-nb-ref-number="5" data-nb-words="51" data-nb-chars="275"><span class="idea" data-nb-ref-number="6" id="idea6" data-nb-words="51" data-nb-chars="275">Věděl, že&nbsp;to&nbsp;srdce se&nbsp;už&nbsp;brzy zastaví a&nbsp;nikomu jinému než těm kočkám chybět nebude. Ta&nbsp;myšlenka&nbsp;– denně stokrát opakovaná, a&nbsp;nejen v&nbsp;duchu, ale i&nbsp;nahlas, protože stařec často mluvíval sám se&nbsp;sebou a&nbsp;taky s&nbsp;Pánembohem, což se&nbsp;mu&nbsp;kupodivu nepletlo&nbsp;– ta&nbsp;myšlenka mu&nbsp;dávala klid.</span></p>
        <p class="chunk" data-nb-ref-number="6" data-nb-words="373" data-nb-chars="2212"><span class="idea" data-nb-ref-number="7" id="idea7" data-nb-words="373" data-nb-chars="2212">Kromě krmení koček a&nbsp;rozmlouvání s&nbsp;bohem měl už&nbsp;jen jedinou věc na&nbsp;práci, a&nbsp;to roztloukání slunečnicových a&nbsp;dýňových semínek. Díky tomu přežíval. Poradila mu&nbsp;to&nbsp;moje manželka, už&nbsp;někdy před čtyřmi lety, když jsme si&nbsp;pronajali maličkou garsonku v&nbsp;přízemí jeho domu jako letní byt; tak jsme tomu říkali, protože to&nbsp;znělo tak prvorepublikově. Připadal jsem si&nbsp;tam jako Karel Čapek ve&nbsp;Strži; Karel Čapek po&nbsp;lobotomii. Z&nbsp;balkónu byl snivý výhled na&nbsp;rybník a&nbsp;podhůří Vysočiny, zvláště v&nbsp;podzimní mlze nebo za&nbsp;jarního deště, když jste ten výhled jen tušili. Jezdívali jsme si&nbsp;tam s&nbsp;manželkou odpočinout, odpočinout sami od&nbsp;sebe, tedy obvykle každý sám. Ale zpátky k&nbsp;semínkům, jež brzy začnou klíčit, a&nbsp;nejen ve&nbsp;starcových útrobách. V&nbsp;slunečnicových semenech je&nbsp;vitamín B, řekla mu&nbsp;kdysi moje manželka, a&nbsp;v&nbsp;dýňových zase zinek&nbsp;– a&nbsp;když jich, pane Drašar, sníte každý den dvacet a&nbsp;dvacet, k&nbsp;tomu si&nbsp;pomelete trochu lněných semínek, dožijete se&nbsp;stovky a&nbsp;taky se&nbsp;budete líp vyprazdňovat. Na&nbsp;rozdíl ode mě&nbsp;vždy dal na&nbsp;dobré rady mé&nbsp;dobré ženy: stovka ho&nbsp;nezajímala, ale lepší vyprazdňování ano, a&nbsp;tak si&nbsp;nechal přivézt z&nbsp;města sáček těch a&nbsp;sáček oněch semen, samozřejmě neloupaných, protože tak byla levnější a&nbsp;on měl na&nbsp;jejich loupání stejně dost času. Navíc to&nbsp;dělal rád. Vyčlenil si&nbsp;na&nbsp;semínka zvláštní kuchyňské prkénko a&nbsp;zvláštní kladivo a&nbsp;jeho dosud šikovné ruce technika nikdy žádné semeno nerozdrtily. I&nbsp;ta lněná si&nbsp;nemlel, ale roztloukal je. Začínal s&nbsp;tím v&nbsp;sedm ráno a&nbsp;vydrželo mu&nbsp;to&nbsp;až&nbsp;do&nbsp;deváté večerní, kdy chodil spát. Buch, buch, čtyřicet semen denně, po&nbsp;obědě ovšem na&nbsp;chvíli zdříml, takže přesně čtyři semena za&nbsp;hodinu, s&nbsp;naprostou pravidelností. Protože náš letní byt byl přímo pod jeho kuchyní, slýchal jsem ty&nbsp;tiché údery jako ozvy nějakého ukrutně pomalého srdce&nbsp;– a&nbsp;když se&nbsp;navečer přidaly ještě ty&nbsp;kňučící a&nbsp;věčně se&nbsp;mrouskající kočky, vsedě za&nbsp;svým notebookem (do nějž jsem ťukal písmena přibližně v&nbsp;jeho rytmu, taky mi&nbsp;šlo o&nbsp;lepší vyprazdňování), občas jsem si&nbsp;teskně říkával: Tohle kdybych tak jednou dokázal naťukat do&nbsp;svého notebooku, tu&nbsp;sebezáchovnou pravidelnost, poslední rytmus života, jenž už&nbsp;skoro ztratil smysl, a&nbsp;do toho (jako odpověď; jako výsměch) zběsilou vášeň a&nbsp;nahý hlad těch koček.</span></p>
        <p class="chunk" data-nb-ref-number="7" data-nb-words="3" data-nb-chars="16"><span class="idea" data-nb-ref-number="8" id="idea8" data-nb-words="3" data-nb-chars="16">Ťukání na&nbsp;lásku.</span></p>
        <p class="chunk" data-nb-ref-number="8" data-nb-words="12" data-nb-chars="56"><span class="idea" data-nb-ref-number="9" id="idea9" data-nb-words="12" data-nb-chars="56">Oba jsme bojovali o&nbsp;život, ale jen jeden z&nbsp;nás to&nbsp;věděl.</span></p>
        <p class="chunk" data-nb-ref-number="9" data-nb-words="91" data-nb-chars="522"><span class="idea" data-nb-ref-number="10" id="idea10" data-nb-words="91" data-nb-chars="522">Protože 7. října 2010, v&nbsp;neděli to&nbsp;bylo, dva týdny po&nbsp;jeho sedmaosmdesátých narozeninách, semena došla. Zatím jen jemu, já&nbsp;tam v&nbsp;ten osudový den nebyl, jezdíval jsem tam sotva jednou měsíčně. Semena došla, ačkoli je&nbsp;měl vždy přesně spočítaná, čtyřicet na&nbsp;den, sáček přibližně na&nbsp;měsíc. Jak se&nbsp;to&nbsp;mohlo stát, to&nbsp;nevěděl; možná to&nbsp;byl boží záměr, možná ty&nbsp;kurvy v&nbsp;balírnách chtěly ušetřit. Zjistil to&nbsp;v&nbsp;sobotu večer, když se&nbsp;už&nbsp;nedalo nic dělat, a&nbsp;celou noc nemohl spát. Ale byl zvyklý si&nbsp;poradit sám a&nbsp;nepropadal beznaději.</span></p>
        <p class="chunk" data-nb-ref-number="10" data-nb-words="184" data-nb-chars="1032"><span class="idea" data-nb-ref-number="11" id="idea11" data-nb-words="184" data-nb-chars="1032">Přítel Hájek, který mu&nbsp;jednou týdně obstarával nákupy, ovšem v&nbsp;nedělním ránu telefon nezvedl; možná umřel, pomyslel si&nbsp;ten stařec věcně a&nbsp;jen s&nbsp;lehkou závistí. Paní ze&nbsp;sociálky, jež za&nbsp;ním jednou týdně chodila uklidit a&nbsp;převázat mu&nbsp;nemocné nohy, v&nbsp;neděli obtěžovat nechtěl. Jako už&nbsp;vícekrát zavolal taxislužbu, vlastně jediný taxík ve&nbsp;městě; ale řidič mu&nbsp;řekl, že&nbsp;má&nbsp;rito až&nbsp;do&nbsp;Opavy. Buch, buch, bez toho jeho srdce do&nbsp;večera nevydrží. Zavolal i&nbsp;mně; ale já&nbsp;jsem mu&nbsp;zalhal, že&nbsp;jsme i&nbsp;se ženou v&nbsp;cizině (a jí&nbsp;jsem to&nbsp;radši ani neřekl: ona by&nbsp;mu&nbsp;totiž ta&nbsp;semena hned dovezla, i&nbsp;těch devadesát kilometrů z&nbsp;Brna). Další telefonní čísla ovšem neznal. Měl ještě jeden nápad, ale nebyl si&nbsp;jistý, a&nbsp;tak se&nbsp;poradil s&nbsp;bohem. Bůh řekl, proč ne; typická boží odpověď. A&nbsp;tak přešel do&nbsp;protějšího bytu (jeho dům měl pět bytů, až&nbsp;na&nbsp;jeho a&nbsp;na náš letní byt ovšem prázdných), starým vojenským dalekohledem se&nbsp;podíval na&nbsp;dům naproti (jediný dům, jenž byl kdysi dokonce součástí této usedlosti) a&nbsp;z&nbsp;vývěsní cedule si&nbsp;přečetl a&nbsp;opsal telefonní číslo.</span></p>
        <p class="chunk" data-nb-ref-number="11" data-nb-words="7" data-nb-chars="36"><span class="idea" data-nb-ref-number="12" id="idea12" data-nb-words="7" data-nb-chars="36">Semena, pomyslel si. Co&nbsp;se&nbsp;dá&nbsp;dělat.</span></p>
        <p class="chunk" data-nb-ref-number="12" data-nb-words="42" data-nb-chars="265"><span class="idea" data-nb-ref-number="13" id="idea13" data-nb-words="42" data-nb-chars="265">Pak zatelefonoval. V&nbsp;půl desáté ráno určitě ještě všichni spí, pomyslel si&nbsp;s&nbsp;nepatrnou stopou zlomyslnosti. Ale telefon skoro okamžitě zvedl nějaký muž, možná jediný muž v&nbsp;tom domě. Stařec znal toho muže, samozřejmě. Ale ten muž na&nbsp;drátě samozřejmě nepoznal starce.</span></p>
        <p class="chunk" data-nb-ref-number="13" data-nb-words="26" data-nb-chars="136"><span class="idea" data-nb-ref-number="14" id="idea14" data-nb-words="26" data-nb-chars="136">„<em>Cože?</em>“ řekl užasle, když mu&nbsp;stařec sdělil svou prosbu. Z&nbsp;jeho hlasu bylo patrné, že&nbsp;čekal úplně jiný hovor&nbsp;– a&nbsp;že čeká už&nbsp;hodně dlouho.</span></p>
        <p class="chunk" data-nb-ref-number="14" data-nb-words="14" data-nb-chars="97"><span class="idea" data-nb-ref-number="15" id="idea15" data-nb-words="14" data-nb-chars="97">„Dva pytlíky, prosím. Jeden se&nbsp;slunečnicovými semínky, jeden s&nbsp;dýňovými. Lněných mám ještě dost.“</span></p>
        <p class="chunk" data-nb-ref-number="15" data-nb-words="32" data-nb-chars="182"><span class="idea" data-nb-ref-number="16" id="idea16" data-nb-words="32" data-nb-chars="182">Na&nbsp;lince bylo chvíli ticho. Starci se&nbsp;zdálo, že&nbsp;slyší vzdálenou hudbu a&nbsp;vzdálený ženský smích; ale to&nbsp;se&nbsp;mu&nbsp;občas zdálo, i&nbsp;když netelefonoval. Takže radši dodal: „Kdyby to&nbsp;teda šlo.“</span></p>
        <p class="chunk" data-nb-ref-number="16" data-nb-words="9" data-nb-chars="48"><span class="idea" data-nb-ref-number="17" id="idea17" data-nb-words="9" data-nb-chars="48">„To je&nbsp;nějakej fór?“ řekl ten muž jaksi opatrně.</span></p>
        <p class="chunk" data-nb-ref-number="17" data-nb-words="31" data-nb-chars="159"><span class="idea" data-nb-ref-number="18" id="idea18" data-nb-words="31" data-nb-chars="159">„Radši bych z&nbsp;toho novýho krámu se&nbsp;zdravou výživou, co&nbsp;je&nbsp;za&nbsp;kašnou&nbsp;– ale tam mají v&nbsp;neděli zavříno. Ale v&nbsp;samoobsluze na&nbsp;náměstí je&nbsp;mají taky, i&nbsp;když dražší.“</span></p>
        <p class="chunk" data-nb-ref-number="18" data-nb-words="11" data-nb-chars="66"><span class="idea" data-nb-ref-number="19" id="idea19" data-nb-words="11" data-nb-chars="66">„Prosím?“ řekl zase ten muž, ale zdvořilost v&nbsp;tom rozhodně nebyla.</span></p>
        <p class="chunk" data-nb-ref-number="19" data-nb-words="7" data-nb-chars="44"><span class="idea" data-nb-ref-number="20" id="idea20" data-nb-words="7" data-nb-chars="44">„Ale to&nbsp;nevadí, samozřejmě vám to&nbsp;zaplatím.“</span></p>
        <p class="chunk" data-nb-ref-number="20" data-nb-words="42" data-nb-chars="233"><span class="idea" data-nb-ref-number="21" id="idea21" data-nb-words="42" data-nb-chars="233">Na&nbsp;lince bylo opět chvíli ticho. Stařec si&nbsp;nedokázal představit, odkud ten muž přesně telefonuje, protože dům naproti měl na&nbsp;oknech žaluzie a&nbsp;za nimi ještě zrcadlová skla; ale vsadil by&nbsp;se, že&nbsp;ten muž u&nbsp;telefonu seděl a&nbsp;teď že&nbsp;vstal.</span></p>
        <p class="chunk" data-nb-ref-number="21" data-nb-words="9" data-nb-chars="56"><span class="idea" data-nb-ref-number="22" id="idea22" data-nb-words="9" data-nb-chars="56">„Samozřejmě že&nbsp;vám zaplatím i&nbsp;cestu,“ dodal tedy rychle.</span></p>
        <p class="chunk" data-nb-ref-number="22" data-nb-words="9" data-nb-chars="45"><span class="idea" data-nb-ref-number="23" id="idea23" data-nb-words="9" data-nb-chars="45">„A&nbsp;kam si&nbsp;sakra myslíte, že&nbsp;jste se&nbsp;dovolal?“</span></p>
        <p class="chunk" data-nb-ref-number="23" data-nb-words="6" data-nb-chars="30"><span class="idea" data-nb-ref-number="24" id="idea24" data-nb-words="6" data-nb-chars="30">„Já vím, kam jsem se&nbsp;dovolal.“</span></p>
        <p class="chunk" data-nb-ref-number="24" data-nb-words="14" data-nb-chars="93"><span class="idea" data-nb-ref-number="25" id="idea25" data-nb-words="14" data-nb-chars="93">„To asi těžko,“ dodal ten muže skoro pobaveně. „Tohle není žádnej vegetariánskej krám, víte?“</span></p>
        <p class="chunk" data-nb-ref-number="25" data-nb-words="2" data-nb-chars="9"><span class="idea" data-nb-ref-number="26" id="idea26" data-nb-words="2" data-nb-chars="9">„Já vím.“</span></p>
        <p class="chunk" data-nb-ref-number="26" data-nb-words="6" data-nb-chars="31"><span class="idea" data-nb-ref-number="27" id="idea27" data-nb-words="6" data-nb-chars="31">„Tady jsme spíš na&nbsp;maso, pane.“</span></p>
        <p class="chunk" data-nb-ref-number="27" data-nb-words="2" data-nb-chars="15"><span class="idea" data-nb-ref-number="28" id="idea28" data-nb-words="2" data-nb-chars="15">„Pěkně řečeno.“</span></p>
        <p class="chunk" data-nb-ref-number="28" data-nb-words="1" data-nb-chars="9"><span class="idea" data-nb-ref-number="29" id="idea29" data-nb-words="1" data-nb-chars="9">„Prosím?“</span></p>
        <p class="chunk" data-nb-ref-number="29" data-nb-words="8" data-nb-chars="40"><span class="idea" data-nb-ref-number="30" id="idea30" data-nb-words="8" data-nb-chars="40">„Vy jste ten bordel na&nbsp;konci města, ne?“</span></p>
        <p class="chunk" data-nb-ref-number="30" data-nb-words="1" data-nb-chars="7"><span class="idea" data-nb-ref-number="31" id="idea31" data-nb-words="1" data-nb-chars="7">„Cože?“</span></p>
        <p class="chunk" data-nb-ref-number="31" data-nb-words="2" data-nb-chars="10"><span class="idea" data-nb-ref-number="32" id="idea32" data-nb-words="2" data-nb-chars="10">„Nebo ne?“</span></p>
        <p class="chunk" data-nb-ref-number="32" data-nb-words="6" data-nb-chars="35"><span class="idea" data-nb-ref-number="33" id="idea33" data-nb-words="6" data-nb-chars="35">„My jsme penzion pro osamělé muže.“</span></p>
        <p class="chunk" data-nb-ref-number="33" data-nb-words="2" data-nb-chars="15"><span class="idea" data-nb-ref-number="34" id="idea34" data-nb-words="2" data-nb-chars="15">„Pěkně řečeno.“</span></p>
        <p class="chunk" data-nb-ref-number="34" data-nb-words="3" data-nb-chars="25"><span class="idea" data-nb-ref-number="35" id="idea35" data-nb-words="3" data-nb-chars="25">„Poslouchejte, člověče&nbsp;–“</span></p>
        <p class="chunk" data-nb-ref-number="35" data-nb-words="20" data-nb-chars="125"><span class="idea" data-nb-ref-number="36" id="idea36" data-nb-words="20" data-nb-chars="125">„Já jsem taky osamělý muž,“ řekl stařec, „a&nbsp;potřeboval bych tuhle drobnou výpomoc. Kdyby to&nbsp;teda šlo. Nezůstanu vám dlužnej.“</span></p>
        <p class="chunk" data-nb-ref-number="36" data-nb-words="30" data-nb-chars="180"><span class="idea" data-nb-ref-number="37" id="idea37" data-nb-words="30" data-nb-chars="180">Muž na&nbsp;opačném konci linky očividně váhal, zda zavěsit. Ale když znovu promluvil, zněl jeho hlas opět trochu pobaveně. V&nbsp;neděli ráno se&nbsp;možná ještě docela nudí, pomyslel si&nbsp;stařec.</span></p>
        <p class="chunk" data-nb-ref-number="37" data-nb-words="25" data-nb-chars="136"><span class="idea" data-nb-ref-number="38" id="idea38" data-nb-words="25" data-nb-chars="136">„Člověče,“ řekl ten muž, „my tu&nbsp;děláme se&nbsp;semenem úplně jiný věci, než že&nbsp;ho&nbsp;rozvážíme po&nbsp;okolí. U&nbsp;nás to&nbsp;funguje spíš obráceně, jasný?“</span></p>
        <p class="chunk" data-nb-ref-number="38" data-nb-words="10" data-nb-chars="57"><span class="idea" data-nb-ref-number="39" id="idea39" data-nb-words="10" data-nb-chars="57">„Myslel jsem, že&nbsp;v&nbsp;neděli ráno nemáte ještě tak napilno.“</span></p>
        <p class="chunk" data-nb-ref-number="39" data-nb-words="8" data-nb-chars="45"><span class="idea" data-nb-ref-number="40" id="idea40" data-nb-words="8" data-nb-chars="45">„V&nbsp;neděli ráno tady ještě všichni spí, víte?“</span></p>
        <p class="chunk" data-nb-ref-number="40" data-nb-words="8" data-nb-chars="46"><span class="idea" data-nb-ref-number="41" id="idea41" data-nb-words="8" data-nb-chars="46">„Vím. Nevidím tam jediný auto, jenom to&nbsp;vaše.“</span></p>
        <p class="chunk" data-nb-ref-number="41" data-nb-words="1" data-nb-chars="5"><span class="idea" data-nb-ref-number="42" id="idea42" data-nb-words="1" data-nb-chars="5">„<em>Co?</em>“</span></p>
        <p class="chunk" data-nb-ref-number="42" data-nb-words="22" data-nb-chars="121"><span class="idea" data-nb-ref-number="43" id="idea43" data-nb-words="22" data-nb-chars="121">„To černý, co&nbsp;mi&nbsp;před tejdnem přejelo kočku. Já&nbsp;nevím, jak se&nbsp;jmenuje. To&nbsp;vaše auto jako. Ta&nbsp;kočka se&nbsp;nejmenovala nijak.“</span></p>
        <p class="chunk" data-nb-ref-number="43" data-nb-words="22" data-nb-chars="118"><span class="idea" data-nb-ref-number="44" id="idea44" data-nb-words="22" data-nb-chars="118">Ticho na&nbsp;lince bylo tentokrát delší&nbsp;– až&nbsp;starce napadlo, že&nbsp;muž zavěsil. Ale pak se&nbsp;v&nbsp;aparátu ozvalo dost jiným tónem:</span></p>
        <p class="chunk" data-nb-ref-number="44" data-nb-words="7" data-nb-chars="37"><span class="idea" data-nb-ref-number="45" id="idea45" data-nb-words="7" data-nb-chars="37">„A&nbsp;vy jste… ten starý pán odnaproti?“</span></p>
        <p class="chunk" data-nb-ref-number="45" data-nb-words="4" data-nb-chars="24"><span class="idea" data-nb-ref-number="46" id="idea46" data-nb-words="4" data-nb-chars="24">„Ten dědek, jo. Drašar.“</span></p>
        <p class="chunk" data-nb-ref-number="46" data-nb-words="5" data-nb-chars="24"><span class="idea" data-nb-ref-number="47" id="idea47" data-nb-words="5" data-nb-chars="24">„Že jste to&nbsp;neřek dřív.“</span></p>
        <p class="chunk" data-nb-ref-number="47" data-nb-words="4" data-nb-chars="21"><span class="idea" data-nb-ref-number="48" id="idea48" data-nb-words="4" data-nb-chars="21">„Fakt jsem to&nbsp;neřek?“</span></p>
        <p class="chunk" data-nb-ref-number="48" data-nb-words="7" data-nb-chars="32"><span class="idea" data-nb-ref-number="49" id="idea49" data-nb-words="7" data-nb-chars="32">„Ne. To&nbsp;bych&nbsp;– se&nbsp;choval jinak.“</span></p>
        <p class="chunk" data-nb-ref-number="49" data-nb-words="6" data-nb-chars="35"><span class="idea" data-nb-ref-number="50" id="idea50" data-nb-words="6" data-nb-chars="35">„Asi jsem vás nechtěl to. Polekat.“</span></p>
        <p class="chunk" data-nb-ref-number="50" data-nb-words="39" data-nb-chars="213"><span class="idea" data-nb-ref-number="51" id="idea51" data-nb-words="39" data-nb-chars="213">„Já se&nbsp;hned tak něčeho nepolekám,“ pravil ten muž, který si&nbsp;zakládal na&nbsp;tom, že&nbsp;obvykle lekal jiné muže, a&nbsp;hlavně ženy. Ovšem teď pokračoval docela přátelsky: „S&nbsp;tou kočkou je&nbsp;mi&nbsp;to&nbsp;líto. Sama mi&nbsp;vběhla pod kola.“</span></p>
        <p class="chunk" data-nb-ref-number="51" data-nb-words="12" data-nb-chars="58"><span class="idea" data-nb-ref-number="52" id="idea52" data-nb-words="12" data-nb-chars="58">„To nevadí. Je&nbsp;jich tu&nbsp;dost. Jako v&nbsp;tom vašem&nbsp;– penzionu.“</span></p>
        <p class="chunk" data-nb-ref-number="52" data-nb-words="34" data-nb-chars="204"><span class="idea" data-nb-ref-number="53" id="idea53" data-nb-words="34" data-nb-chars="204">I&nbsp;lysohlavého muže na&nbsp;druhém konci linky asi napadaly nějaké další podobnosti a&nbsp;srovnání (domýšlím se&nbsp;totiž, že&nbsp;určitě nepřejel jen tuhle jedinou <em>kočku</em>), ale nakonec si&nbsp;ty&nbsp;fórky nechal pro sebe. Řekl jen:</span></p>
        <p class="chunk" data-nb-ref-number="53" data-nb-words="16" data-nb-chars="81"><span class="idea" data-nb-ref-number="54" id="idea54" data-nb-words="16" data-nb-chars="81">„No… tak počkejte. Já&nbsp;nějakou vytáhnu z&nbsp;postele&nbsp;– a&nbsp;pošlu ji&nbsp;pro ty&nbsp;vaše semena.“</span></p>
        <p class="chunk" data-nb-ref-number="54" data-nb-words="55" data-nb-chars="303"><span class="idea" data-nb-ref-number="55" id="idea55" data-nb-words="55" data-nb-chars="303">Při její první návštěvě jsem ji&nbsp;neviděl, tu&nbsp;děvku. Ba&nbsp;dokonce jsem neviděl ani následky její návštěvy na&nbsp;pana Drašara; když jsem za&nbsp;dva týdny přijel a&nbsp;stavil se&nbsp;u&nbsp;něj pro papírek s&nbsp;nákupním seznamem, jen nejasně se&nbsp;mi&nbsp;zmínil o&nbsp;tom, že&nbsp;skoro nic nepotřebuje, teď že&nbsp;mu&nbsp;chodí nakupovat jedna ochotná paní.</span></p>
        <p class="chunk" data-nb-ref-number="55" data-nb-words="43" data-nb-chars="260"><span class="idea" data-nb-ref-number="56" id="idea56" data-nb-words="43" data-nb-chars="260">„Katolička?“ optal jsem se. Byla to&nbsp;taková naše chlapácká hra: jednou se&nbsp;mi&nbsp;zmínil, že&nbsp;by&nbsp;si&nbsp;ještě rád našel nějakou ženskou do&nbsp;baráku, ale musí to&nbsp;být správná katolička; dokonce mě&nbsp;požádal, ať&nbsp;pošlu inzerát do&nbsp;křesťanského Rádia Proglas, jež občas poslouchal.</span></p>
        <p class="chunk" data-nb-ref-number="56" data-nb-words="7" data-nb-chars="37"><span class="idea" data-nb-ref-number="57" id="idea57" data-nb-words="7" data-nb-chars="37">„Ani nevím. Radši jsem se&nbsp;jí&nbsp;neptal.“</span></p>
        <p class="chunk" data-nb-ref-number="57" data-nb-words="126" data-nb-chars="747"><span class="idea" data-nb-ref-number="58" id="idea58" data-nb-words="126" data-nb-chars="747">Při této poznámce jsem možná měl trochu zpozornět. Ale kdybyste stáli u&nbsp;něj v&nbsp;kuchyni, uprostřed toho nepořádku a&nbsp;hlavně uprostřed toho pachu, <em>smradu</em> domácnosti muže, který žije už&nbsp;roky úplně sám, i&nbsp;vy byste se&nbsp;snažili vnímat co&nbsp;možná nejméně. A&nbsp;tak jsem převzal objednávku na&nbsp;čtyři jablka Golden delicious (ten stařec byl docela mlsný) a&nbsp;jeden jogurt Danone meruňkový (ta objednávka byl jen společenský úkon, jen stvrzení toho, že&nbsp;na&nbsp;něho nekašlu, ta&nbsp;objednávka znamenala možná víc pro mě&nbsp;než pro něj, byl to&nbsp;důkaz, že&nbsp;ještě nejsem úplně zbytečný)&nbsp;– a&nbsp;s&nbsp;tou ochotnou paní jsem se&nbsp;seznámil až&nbsp;následující den po&nbsp;ránu, když jsem šel nasbírat do&nbsp;zamženého říjnového rána procházkou pár semen a&nbsp;oříšků, jež bych mohl večer roztloukat svou klávesnicí.</span></p>
        <p class="chunk" data-nb-ref-number="58" data-nb-words="69" data-nb-chars="420"><span class="idea" data-nb-ref-number="59" id="idea59" data-nb-words="69" data-nb-chars="420">Vypadá to&nbsp;jako romantický příběh. Projdete v&nbsp;tom starém domě dlouhým temným forhausem, velkým (čtvrtkilovým) klíčem odemknete těžká dřevěná vrata, vždy se&nbsp;stejnou nadějí, že&nbsp;na&nbsp;vás venku konečně něco čeká&nbsp;– a&nbsp;za vraty tentokrát opravdu někdo. Konečně. Ona. Asi jsem se&nbsp;ještě neprobudil z&nbsp;té těžké noci. Za&nbsp;vraty čeká ona, dívka vašich snů. Sice jen těch včerejších masturbačních, ale přece jen. Co&nbsp;chcete na&nbsp;malém městě.</span></p>
        <p class="chunk" data-nb-ref-number="59" data-nb-words="14" data-nb-chars="82"><span class="idea" data-nb-ref-number="60" id="idea60" data-nb-words="14" data-nb-chars="82">„No konečně,“ řekla bez pozdravu a&nbsp;típla cigaretu. „Zvoním tu&nbsp;už&nbsp;aspoň pět minut.“</span></p>
        <p class="chunk" data-nb-ref-number="60" data-nb-words="27" data-nb-chars="157"><span class="idea" data-nb-ref-number="61" id="idea61" data-nb-words="27" data-nb-chars="157">Jestli ještě dokážu ženy něčím okouzlit, tak je&nbsp;to&nbsp;můj ostrovtip. „Možná mám po&nbsp;ránu příliš dlouhé vedení,“ řekl jsem tedy, „ale ke&nbsp;mně žádný zvonek nevede.“</span></p>
        <p class="chunk" data-nb-ref-number="61" data-nb-words="5" data-nb-chars="31"><span class="idea" data-nb-ref-number="62" id="idea62" data-nb-words="5" data-nb-chars="31">„Zvonila jsem na&nbsp;starýho pána.“</span></p>
        <p class="chunk" data-nb-ref-number="62" data-nb-words="2" data-nb-chars="13"><span class="idea" data-nb-ref-number="63" id="idea63" data-nb-words="2" data-nb-chars="13">„Na Drašara?“</span></p>
        <p class="chunk" data-nb-ref-number="63" data-nb-words="5" data-nb-chars="29"><span class="idea" data-nb-ref-number="64" id="idea64" data-nb-words="5" data-nb-chars="29">„Bydlí tu&nbsp;ještě někdo jinej?“</span></p>
        <p class="chunk" data-nb-ref-number="64" data-nb-words="7" data-nb-chars="39"><span class="idea" data-nb-ref-number="65" id="idea65" data-nb-words="7" data-nb-chars="39">„Já,“ řekl jsem udatně. „Já tu&nbsp;bydlím.“</span></p>
        <p class="chunk" data-nb-ref-number="65" data-nb-words="10" data-nb-chars="53"><span class="idea" data-nb-ref-number="66" id="idea66" data-nb-words="10" data-nb-chars="53">„Ale vy&nbsp;si&nbsp;svý věci ještě dokážete obstarat sám, ne?“</span></p>
        <p class="chunk" data-nb-ref-number="66" data-nb-words="22" data-nb-chars="126"><span class="idea" data-nb-ref-number="67" id="idea67" data-nb-words="22" data-nb-chars="126">Podíval jsem se&nbsp;jí&nbsp;do&nbsp;očí. Ani trochu se&nbsp;neusmívala, ani trochu nekoketovala. „Jak který,“ řekl jsem. „A&nbsp;možná až&nbsp;příliš sám.“</span></p>
        <p class="chunk" data-nb-ref-number="67" data-nb-words="96" data-nb-chars="513"><span class="idea" data-nb-ref-number="68" id="idea68" data-nb-words="96" data-nb-chars="513">Byla to&nbsp;nízká blondýnka s&nbsp;šedýma očima a&nbsp;jaksi podivně rozseknutými a&nbsp;pokroucenými rty. Už&nbsp;dávno rozseknutými. Podle těch rtů jsem ji&nbsp;poznal: už&nbsp;jsem s&nbsp;ní kdysi mluvil, jen mluvil. Ale ona nepoznala mě&nbsp;– nebo to&nbsp;jen nedávala znát, jak je&nbsp;v&nbsp;jejím řemesle nejspíš zvykem. Ale i&nbsp;na jiné jizvy bylo vám hned pomysleti, když jste se&nbsp;na&nbsp;ni&nbsp;chvíli dívali. Protáhne se&nbsp;kolem mě&nbsp;do&nbsp;toho temného průjezdu. Šero jí&nbsp;sluší mnohem víc než jas na&nbsp;ulici. Kdysi to&nbsp;možná byla krásná dívka&nbsp;– a&nbsp;v&nbsp;tomhle zakřiknutém světle je&nbsp;i&nbsp;teď.</span></p>
        <p class="chunk" data-nb-ref-number="68" data-nb-words="7" data-nb-chars="36"><span class="idea" data-nb-ref-number="69" id="idea69" data-nb-words="7" data-nb-chars="36">„Vlastně mám něco i&nbsp;pro vás,“ řekne.</span></p>
        <p class="chunk" data-nb-ref-number="69" data-nb-words="8" data-nb-chars="51"><span class="idea" data-nb-ref-number="70" id="idea70" data-nb-words="8" data-nb-chars="51">„Kdybych si&nbsp;něco přece jen nedokázal obstarat sám?“</span></p>
        <p class="chunk" data-nb-ref-number="70" data-nb-words="84" data-nb-chars="469"><span class="idea" data-nb-ref-number="71" id="idea71" data-nb-words="84" data-nb-chars="469">Usměje se&nbsp;na&nbsp;mě. Úsměvem své profese. Těmi rty, kdysi rozseknutými nejspíš až&nbsp;na&nbsp;kost. Pak vydoluje ze&nbsp;zadní kapsy džínů (a&nbsp;vy si&nbsp;umíte představit, jak a&nbsp;kolem čeho jsou ty&nbsp;džíny upnuté, kam se&nbsp;<em>zařezávají</em>) něco jako vizitku. Opravdu je&nbsp;to&nbsp;vizitka. Nedokážu ji&nbsp;přečíst bez brýlí&nbsp;– a&nbsp;tak si&nbsp;k&nbsp;vizitce aspoň přičichnu. Kupodivu nijak nevoní. Tu&nbsp;kurvu to&nbsp;ale naštěstí rozesměje. Pak už&nbsp;nějakou vůni cítím, z&nbsp;jejích úst. Nebo spíš něco, co&nbsp;ještě před pár minutami vůní bylo.</span></p>
        <p class="chunk" data-nb-ref-number="71" data-nb-words="8" data-nb-chars="51"><span class="idea" data-nb-ref-number="72" id="idea72" data-nb-words="8" data-nb-chars="51">„To je&nbsp;nějaká reklamní akce?“ řeknu. „Direct mail?“</span></p>
        <p class="chunk" data-nb-ref-number="72" data-nb-words="1" data-nb-chars="5"><span class="idea" data-nb-ref-number="73" id="idea73" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="73" data-nb-words="6" data-nb-chars="37"><span class="idea" data-nb-ref-number="74" id="idea74" data-nb-words="6" data-nb-chars="37">„Vzorek služeb přímo až&nbsp;do&nbsp;schránky?“</span></p>
        <p class="chunk" data-nb-ref-number="74" data-nb-words="16" data-nb-chars="107"><span class="idea" data-nb-ref-number="75" id="idea75" data-nb-words="16" data-nb-chars="107">Pokrčí překvapivě širokými rameny pod černou koženou bundou. „To nevím, já&nbsp;dělám tam naproti jen provozní.“</span></p>
        <p class="chunk" data-nb-ref-number="75" data-nb-words="12" data-nb-chars="72"><span class="idea" data-nb-ref-number="76" id="idea76" data-nb-words="12" data-nb-chars="72">„Škoda. Kdybyste byla součástí té&nbsp;nabídky i&nbsp;vy, to&nbsp;bych určitě zavolal.“</span></p>
        <p class="chunk" data-nb-ref-number="76" data-nb-words="60" data-nb-chars="337"><span class="idea" data-nb-ref-number="77" id="idea77" data-nb-words="60" data-nb-chars="337">Sotva to&nbsp;dořeknu, už&nbsp;vím, jaká je&nbsp;to&nbsp;ubohost. Ale ona se&nbsp;kupodivu směje, smíchem své profese. To&nbsp;je&nbsp;součást nabídky: smát se&nbsp;i&nbsp;těm nejubožejším fórům těch, kteří platí. Směje se&nbsp;sice trochu nuceně a&nbsp;trpce, ale přece jen to&nbsp;uvolní atmosféru. Cítím taky, co&nbsp;uvolňuje atmosféru v&nbsp;ní. Kvůli pachu toho starého domu jsem si&nbsp;toho hned nevšiml.</span></p>
        <p class="chunk" data-nb-ref-number="77" data-nb-words="38" data-nb-chars="198"><span class="idea" data-nb-ref-number="78" id="idea78" data-nb-words="38" data-nb-chars="198">„Dal mi&nbsp;to&nbsp;šéf,“ řekne pak a&nbsp;nemluví o&nbsp;té vodce, co&nbsp;z&nbsp;ní jemňoučce táhne. „Pan Dolejš, co&nbsp;mu&nbsp;to&nbsp;tady naproti patří. Je&nbsp;tam připsaný číslo na&nbsp;jeho mobil. Vzkazuje vám, jestli byste mu&nbsp;nemoh zavolat.“</span></p>
        <p class="chunk" data-nb-ref-number="78" data-nb-words="2" data-nb-chars="11"><span class="idea" data-nb-ref-number="79" id="idea79" data-nb-words="2" data-nb-chars="11">„Ale proč?“</span></p>
        <p class="chunk" data-nb-ref-number="79" data-nb-words="10" data-nb-chars="55"><span class="idea" data-nb-ref-number="80" id="idea80" data-nb-words="10" data-nb-chars="55">„To nevím. Ale moh by&nbsp;se&nbsp;zlobit, kdybyste to&nbsp;neudělal.“</span></p>
        <p class="chunk" data-nb-ref-number="80" data-nb-words="2" data-nb-chars="8"><span class="idea" data-nb-ref-number="81" id="idea81" data-nb-words="2" data-nb-chars="8">„Na mě?“</span></p>
        <p class="chunk" data-nb-ref-number="81" data-nb-words="9" data-nb-chars="45"><span class="idea" data-nb-ref-number="82" id="idea82" data-nb-words="9" data-nb-chars="45">„A&nbsp;na mě&nbsp;taky. Tak mu&nbsp;zavolejte, prosím vás.“</span></p>
        <p class="chunk" data-nb-ref-number="82" data-nb-words="16" data-nb-chars="85"><span class="idea" data-nb-ref-number="83" id="idea83" data-nb-words="16" data-nb-chars="85">Na&nbsp;okamžik mi&nbsp;jí&nbsp;přijde líto. Ale hned se&nbsp;vzpamatuji a&nbsp;řeknu: „Tak jedině kvůli vám.“</span></p>
        <p class="chunk" data-nb-ref-number="83" data-nb-words="5" data-nb-chars="28"><span class="idea" data-nb-ref-number="84" id="idea84" data-nb-words="5" data-nb-chars="28">„Vy jste fakt to. Galantní.“</span></p>
        <p class="chunk" data-nb-ref-number="84" data-nb-words="10" data-nb-chars="66"><span class="idea" data-nb-ref-number="85" id="idea85" data-nb-words="10" data-nb-chars="66">„Víte, jak to&nbsp;říkali carští důstojníci. Služba dámě, služba bohu.“</span></p>
        <p class="chunk" data-nb-ref-number="85" data-nb-words="28" data-nb-chars="146"><span class="idea" data-nb-ref-number="86" id="idea86" data-nb-words="28" data-nb-chars="146">Chvíli si&nbsp;tu&nbsp;úžasnou moudrost přemílá v&nbsp;hlavě. „O&nbsp;bohu já&nbsp;nic nevím,“ řekne pak. „Ale ti&nbsp;Rusi, co&nbsp;k&nbsp;nám chodí, říkají o&nbsp;ženských úplně jiný věci.“</span></p>
        <p class="chunk" data-nb-ref-number="86" data-nb-words="152" data-nb-chars="865"><span class="idea" data-nb-ref-number="87" id="idea87" data-nb-words="152" data-nb-chars="865">Byl starý, ale ještě ne&nbsp;úplně senilní; samozřejmě věděl, proč za&nbsp;ním ta&nbsp;ochotná dívka ve&nbsp;skutečnosti chodí. Tohle semeno nebylo těžké rozlousknout. Kromě své duše a&nbsp;těch semen už&nbsp;neměl nic než dům. I&nbsp;dům byl starý, dokonce i&nbsp;v&nbsp;čase, který plyne domům jinak než lidem. Kdysi to&nbsp;býval mlýn, už&nbsp;v&nbsp;sedmnáctém století, a&nbsp;celou tu&nbsp;dobu patřil jeho předkům. Stařec s&nbsp;nimi občas rozmlouval, ale moc jim už&nbsp;nerozuměl, snad že&nbsp;se&nbsp;vyznal v&nbsp;úplně jiném prachu, nežli je&nbsp;ten moučný. Oni se&nbsp;věnovali prachu, jenž umožňoval lidem přežívat, on&nbsp;prachu s&nbsp;opačným účinkem. A&nbsp;jakýpak dnes mlýn, když u&nbsp;něj ani nebyla&nbsp;– kromě bahnitého rybníka&nbsp;– žádná voda; původní náhon zasypali už&nbsp;někdy před sto lety, dnes protínala původní mlýn místo náhonu silnice, silnička z&nbsp;města do&nbsp;hor. Z&nbsp;hospodářských budov a&nbsp;samotného mlýna na&nbsp;jedné straně cesty byl nyní ten bordel, obytnou část obýval on.</span></p>
        <p class="chunk" data-nb-ref-number="87" data-nb-words="65" data-nb-chars="366"><span class="idea" data-nb-ref-number="88" id="idea88" data-nb-words="65" data-nb-chars="366">„Jak se&nbsp;to&nbsp;stalo, nevím,“ vysvětloval té&nbsp;ochotné dívce, když se&nbsp;zeptala. Chvilku vypadala, jako že&nbsp;ji&nbsp;to&nbsp;zajímá, a&nbsp;on jí&nbsp;to&nbsp;rád vysvětlil, třebaže o&nbsp;tom zájmu věděl své. „Celou tu&nbsp;restituci vyřizovala dcera, víc než tahle půlka nám prý nepřipadla. Chtěla dokonce koupit i&nbsp;tu druhou půlku&nbsp;– tu&nbsp;vaši&nbsp;– a&nbsp;zřídit tu&nbsp;hotýlek, ale už&nbsp;to&nbsp;nestihla. Umřela. Rakovina dělohy.“</span></p>
        <p class="chunk" data-nb-ref-number="88" data-nb-words="4" data-nb-chars="16"><span class="idea" data-nb-ref-number="89" id="idea89" data-nb-words="4" data-nb-chars="16">„To je&nbsp;mi&nbsp;líto.“</span></p>
        <p class="chunk" data-nb-ref-number="89" data-nb-words="7" data-nb-chars="47"><span class="idea" data-nb-ref-number="90" id="idea90" data-nb-words="7" data-nb-chars="47">„Dostala to, protože neměla děti. Říkal Hájek.“</span></p>
        <p class="chunk" data-nb-ref-number="90" data-nb-words="3" data-nb-chars="15"><span class="idea" data-nb-ref-number="91" id="idea91" data-nb-words="3" data-nb-chars="15">„To je&nbsp;doktor?“</span></p>
        <p class="chunk" data-nb-ref-number="91" data-nb-words="16" data-nb-chars="97"><span class="idea" data-nb-ref-number="92" id="idea92" data-nb-words="16" data-nb-chars="97">„Kamarád, co&nbsp;mi&nbsp;tu&nbsp;občas pomáhá. Z&nbsp;charity. Z&nbsp;církevní charity, který jsem odkázal tenhle barák.“</span></p>
        <p class="chunk" data-nb-ref-number="92" data-nb-words="1" data-nb-chars="7"><span class="idea" data-nb-ref-number="93" id="idea93" data-nb-words="1" data-nb-chars="7">„Proč?“</span></p>
        <p class="chunk" data-nb-ref-number="93" data-nb-words="45" data-nb-chars="235"><span class="idea" data-nb-ref-number="94" id="idea94" data-nb-words="45" data-nb-chars="235">„Pořád to&nbsp;odkládala, pořád měla čas, pořád mi&nbsp;říkala, že&nbsp;hledá toho pravýho. Teď už&nbsp;nemá vůbec žádnej čas&nbsp;– a&nbsp;já žádný vnuky. Hájek říkal, že&nbsp;když ženská schválně nemá děti, příroda to&nbsp;pozná a&nbsp;zničí v&nbsp;ní to, kde měly ty&nbsp;děti vyklíčit.“</span></p>
        <p class="chunk" data-nb-ref-number="94" data-nb-words="8" data-nb-chars="41"><span class="idea" data-nb-ref-number="95" id="idea95" data-nb-words="8" data-nb-chars="41">„Proč zrovna charitě, na&nbsp;to&nbsp;se&nbsp;vás ptám.“</span></p>
        <p class="chunk" data-nb-ref-number="95" data-nb-words="35" data-nb-chars="193"><span class="idea" data-nb-ref-number="96" id="idea96" data-nb-words="35" data-nb-chars="193">Ale on&nbsp;s&nbsp;ní nechtěl mluvit o&nbsp;bohu. Nevěřil, že&nbsp;by&nbsp;ji&nbsp;mohl přivést na&nbsp;cestu pravou. „Máte děti?“ zeptal se, ale hned se&nbsp;zastyděl. Takže když jen zavrtěla hlavou, utěšoval ji: „Jste ještě mladá.“</span></p>
        <p class="chunk" data-nb-ref-number="96" data-nb-words="52" data-nb-chars="261"><span class="idea" data-nb-ref-number="97" id="idea97" data-nb-words="52" data-nb-chars="261">Zasmála se. Jinak než se&nbsp;smějí opravdu mladé ženy. Ale i&nbsp;tak se&nbsp;starci líbila. Věděl, že&nbsp;je&nbsp;to&nbsp;kurva&nbsp;– ale to&nbsp;se&nbsp;mu&nbsp;kupodivu taky líbilo. Mohl o&nbsp;ní snít bez pocitu provinění. Něco od&nbsp;něho chtěla&nbsp;– a&nbsp;tak o&nbsp;ní mohl snít skoro bez výčitek svědomí. Měl předplaceno.</span></p>
        <p class="chunk" data-nb-ref-number="97" data-nb-words="9" data-nb-chars="57"><span class="idea" data-nb-ref-number="98" id="idea98" data-nb-words="9" data-nb-chars="57">„K&nbsp;čemu bude charitě barák proti bordelu?“ nevzdávala to.</span></p>
        <p class="chunk" data-nb-ref-number="98" data-nb-words="1" data-nb-chars="10"><span class="idea" data-nb-ref-number="99" id="idea99" data-nb-words="1" data-nb-chars="10">„Hádejte.“</span></p>
        <p class="chunk" data-nb-ref-number="99" data-nb-words="25" data-nb-chars="133"><span class="idea" data-nb-ref-number="100" id="idea100" data-nb-words="25" data-nb-chars="133">Ale ona na&nbsp;to&nbsp;nepřišla. Nebyla moc chytrá, to&nbsp;poznal dokonce i&nbsp;stařec, a&nbsp;vlastně mu&nbsp;to&nbsp;usnadňovalo konverzaci. Věděl, na&nbsp;čem s&nbsp;ní je.</span></p>
        <p class="chunk" data-nb-ref-number="100" data-nb-words="13" data-nb-chars="75"><span class="idea" data-nb-ref-number="101" id="idea101" data-nb-words="13" data-nb-chars="75">„To vás přemluvil šéf, ať&nbsp;mě&nbsp;přemluvíte. Že? Abych mu&nbsp;tenhle barák prodal.“</span></p>
        <p class="chunk" data-nb-ref-number="101" data-nb-words="23" data-nb-chars="121"><span class="idea" data-nb-ref-number="102" id="idea102" data-nb-words="23" data-nb-chars="121">Ale ona se&nbsp;neurazila. V&nbsp;jejím světě bylo zbožím úplně všechno. „A&nbsp;co by&nbsp;na&nbsp;tom bylo zlýho? Určitě by&nbsp;vám dobře zaplatil.“</span></p>
        <p class="chunk" data-nb-ref-number="102" data-nb-words="27" data-nb-chars="150"><span class="idea" data-nb-ref-number="103" id="idea103" data-nb-words="27" data-nb-chars="150">„To už&nbsp;mi&nbsp;říkal. Aspoň pětkrát. Dokonce že&nbsp;by&nbsp;mi&nbsp;sehnal místo v&nbsp;Litomyšli, v&nbsp;nejlepším penzionu široko daleko. Ale co&nbsp;bych já&nbsp;dělal s&nbsp;tolika penězma?“</span></p>
        <p class="chunk" data-nb-ref-number="103" data-nb-words="6" data-nb-chars="31"><span class="idea" data-nb-ref-number="104" id="idea104" data-nb-words="6" data-nb-chars="31">„Mohl byste je&nbsp;dát tý&nbsp;charitě.“</span></p>
        <p class="chunk" data-nb-ref-number="104" data-nb-words="9" data-nb-chars="51"><span class="idea" data-nb-ref-number="105" id="idea105" data-nb-words="9" data-nb-chars="51">„Jenže já&nbsp;nechci, aby byl z&nbsp;tohohle baráku bordel.“</span></p>
        <p class="chunk" data-nb-ref-number="105" data-nb-words="6" data-nb-chars="29"><span class="idea" data-nb-ref-number="106" id="idea106" data-nb-words="6" data-nb-chars="29">„Nebo byste je&nbsp;mohl dát mně.“</span></p>
        <p class="chunk" data-nb-ref-number="106" data-nb-words="1" data-nb-chars="7"><span class="idea" data-nb-ref-number="107" id="idea107" data-nb-words="1" data-nb-chars="7">„Proč?“</span></p>
        <p class="chunk" data-nb-ref-number="107" data-nb-words="11" data-nb-chars="60"><span class="idea" data-nb-ref-number="108" id="idea108" data-nb-words="11" data-nb-chars="60">„Třeba bych pak nemusela dělat to, co&nbsp;si&nbsp;myslíte, že&nbsp;dělám.“</span></p>
        <p class="chunk" data-nb-ref-number="108" data-nb-words="131" data-nb-chars="706"><span class="idea" data-nb-ref-number="109" id="idea109" data-nb-words="131" data-nb-chars="706">Budiž Bohu žalováno, že&nbsp;stařec nad tím dokonce chvilku přemýšlel. Opravdu nad tím přemýšlel. A&nbsp;nejen tehdy v&nbsp;kuchyni, když seděl na&nbsp;židli u&nbsp;stolu (hrozně ho&nbsp;bolely nohy) a&nbsp;ona stála nad ním (nikdy si&nbsp;u&nbsp;něj nesedla a&nbsp;on věděl proč). Ten stařec nad tím přemýšlel dokonce i&nbsp;následující večer a&nbsp;noc, noci a&nbsp;dny. Tušil, že&nbsp;už&nbsp;mu&nbsp;– navzdory všem semenům&nbsp;– vynechává mozek. Jak jinak by&nbsp;bylo možné, že&nbsp;ta&nbsp;myšlenka se&nbsp;mu&nbsp;vůbec nezdá špatná, ba&nbsp;dokonce se&nbsp;mu&nbsp;ten důvod jeví jako nejlepší ze&nbsp;všech? Dokonce se&nbsp;o&nbsp;tom poradil s&nbsp;Bohem, s&nbsp;tím svým. Zachránit jednoho člověka ze&nbsp;semeniště hříchu, ze&nbsp;spárů pekelných&nbsp;– to&nbsp;přece není tak špatný důvod, že&nbsp;ne, Pane? Ale Bůh mlčel; buď měl dovolenou, nebo už&nbsp;starce prokoukl.</span></p>
        <p class="chunk" data-nb-ref-number="109" data-nb-words="1" data-nb-chars="7"><span class="idea" data-nb-ref-number="110" id="idea110" data-nb-words="1" data-nb-chars="7">Semena.</span></p>
        <p class="chunk" data-nb-ref-number="110" data-nb-words="6" data-nb-chars="40"><span class="idea" data-nb-ref-number="111" id="idea111" data-nb-words="6" data-nb-chars="40">Pořád je&nbsp;roztloukáme, pořád je&nbsp;<em>louskáme</em>.</span></p>
        <p class="chunk" data-nb-ref-number="111" data-nb-words="64" data-nb-chars="378"><span class="idea" data-nb-ref-number="112" id="idea112" data-nb-words="64" data-nb-chars="378">Stačí jen trochu přitlačit, jen příliš tvrdý úder, a&nbsp;z&nbsp;oříšku máme jen beztvarou sračku, smíchanou se&nbsp;skořápkou. Tak obvykle skončí ty&nbsp;oříšky a&nbsp;semena, jež louskám já; odpad je&nbsp;vždy větší než zdravá jádra, jádra na&nbsp;<em>tuhle</em> buchtu. Zatímco jemu to&nbsp;jde skvěle, tomu starci. Pořád ho&nbsp;poslouchám, jak tam nahoře ťuká, ten nezdolný stařec: čtyřicet semen denně, asi tolik, co&nbsp;já&nbsp;řádků.</span></p>
        <p class="chunk" data-nb-ref-number="112" data-nb-words="13" data-nb-chars="67"><span class="idea" data-nb-ref-number="113" id="idea113" data-nb-words="13" data-nb-chars="67">Ťuky ťuk. Už&nbsp;jsem říkal, že&nbsp;nám oběma jde o&nbsp;dobré vyprazdňování se?</span></p>
        <p class="chunk" data-nb-ref-number="113" data-nb-words="59" data-nb-chars="362"><span class="idea" data-nb-ref-number="114" id="idea114" data-nb-words="59" data-nb-chars="362">Koncem listopadu, když tam přijedu na&nbsp;víkend, abych zase udělal z&nbsp;pár semínek odpad, dopadne kladivo i&nbsp;na mě. Velké kladivo, dvoutunové. Přinejmenším tolik váží to&nbsp;ocelové monstrum, černý Cayenne Turbo, kříženec sportovního vozu a&nbsp;traktoru, jež vedle mě&nbsp;zastaví, když se&nbsp;jdu mezi dvěma větami&nbsp;– mezi tou napsanou a&nbsp;tou smazanou&nbsp;– trochu projít do&nbsp;ledového deště.</span></p>
        <p class="chunk" data-nb-ref-number="114" data-nb-words="28" data-nb-chars="152"><span class="idea" data-nb-ref-number="115" id="idea115" data-nb-words="28" data-nb-chars="152">Miluji déšť. Když prší, může se&nbsp;stát úplně všechno. Stane se&nbsp;to, že&nbsp;dveře o&nbsp;rozměru vrat do&nbsp;menší stodoly se&nbsp;otevřou a&nbsp;řidič mi&nbsp;řekne: „Nechcete svézt?“</span></p>
        <p class="chunk" data-nb-ref-number="115" data-nb-words="14" data-nb-chars="72"><span class="idea" data-nb-ref-number="116" id="idea116" data-nb-words="14" data-nb-chars="72">Znám ho, ale nezdravíme se. A&nbsp;tak mu&nbsp;poděkuji, že&nbsp;se&nbsp;chci trochu projít.</span></p>
        <p class="chunk" data-nb-ref-number="116" data-nb-words="3" data-nb-chars="17"><span class="idea" data-nb-ref-number="117" id="idea117" data-nb-words="3" data-nb-chars="17">„V&nbsp;takový slotě?“</span></p>
        <p class="chunk" data-nb-ref-number="117" data-nb-words="3" data-nb-chars="15"><span class="idea" data-nb-ref-number="118" id="idea118" data-nb-words="3" data-nb-chars="15">„Mám déšť rád.“</span></p>
        <p class="chunk" data-nb-ref-number="118" data-nb-words="35" data-nb-chars="182"><span class="idea" data-nb-ref-number="119" id="idea119" data-nb-words="35" data-nb-chars="182">„Na silnici vás ale v&nbsp;tomhle svinstvu někdo lehce přehlídne&nbsp;– a&nbsp;bude po&nbsp;vás. Člověk může dávat bacha, jak chce&nbsp;– a&nbsp;stejně ho&nbsp;nakonec někdo srazí do&nbsp;škarpy. Se&nbsp;mnou budete v&nbsp;bezpečí.“</span></p>
        <p class="chunk" data-nb-ref-number="119" data-nb-words="97" data-nb-chars="589"><span class="idea" data-nb-ref-number="120" id="idea120" data-nb-words="97" data-nb-chars="589">Zasměje se&nbsp;vlastnímu žertu. Bezpečí. To&nbsp;je&nbsp;nejspíš to, proč v&nbsp;těchto autech často jezdí ženy, paničky a&nbsp;kurvičky bohatých podnikatelů. Ale muži v&nbsp;nich nejezdí kvůli bezpečí. Jezdí v&nbsp;nich, aby vypadali nebezpečně: podobná sorta tvrďáků, kteří se&nbsp;procházejí ulicemi a&nbsp;parky s&nbsp;bojovými psy bez košíku. Zakomplexovaní a&nbsp;nebezpeční chudáci, řekla by&nbsp;má&nbsp;žena. Ale já, louskač semínek a&nbsp;jader, nemůžu být hned tak kategorický a&nbsp;posuzovat lidi jen podle jejich aut&nbsp;– už&nbsp;protože si&nbsp;právě tohle přejí. Louskač oříšků má&nbsp;poznávat věci hlavně zevnitř, ne? A&nbsp;tak nastoupím dovnitř a&nbsp;dokonce i&nbsp;poděkuju.</span></p>
        <p class="chunk" data-nb-ref-number="120" data-nb-words="11" data-nb-chars="49"><span class="idea" data-nb-ref-number="121" id="idea121" data-nb-words="11" data-nb-chars="49">„Budete mít za&nbsp;co, až&nbsp;vám řeknu, co&nbsp;od&nbsp;vás chci.“</span></p>
        <p class="chunk" data-nb-ref-number="121" data-nb-words="76" data-nb-chars="407"><span class="idea" data-nb-ref-number="122" id="idea122" data-nb-words="76" data-nb-chars="407">Příliš pozdě si&nbsp;vzpomenu na&nbsp;to, jak mě&nbsp;v&nbsp;Brně jednou v&nbsp;noci oslovila na&nbsp;ulici prostitutka. Nečekaně, když kráčel jsem zamyšlen. Zmátla mě&nbsp;její zdvořilost, s&nbsp;níž se&nbsp;mě&nbsp;zeptala, zda nemám zájem o&nbsp;sex. Odpověděl jsem tedy taky zdvořile, že&nbsp;děkuji, ale snad jindy. A&nbsp;ona se&nbsp;na&nbsp;mě&nbsp;usmála&nbsp;– ten úsměv si&nbsp;pamatuji dodnes&nbsp;– a&nbsp;řekla mi&nbsp;už&nbsp;trochu jiným tónem než prve: „Kdybys se&nbsp;mnou šel, děkoval bys pak tisíckrát…“</span></p>
        <p class="chunk" data-nb-ref-number="122" data-nb-words="46" data-nb-chars="268"><span class="idea" data-nb-ref-number="123" id="idea123" data-nb-words="46" data-nb-chars="268">Ale jakkoli tuto historku vyprávím rád (spolu s&nbsp;podobnou, kdy mi&nbsp;jiná kurva říkala, že&nbsp;má&nbsp;dnes <em>zaváděcí ceny</em>), tomu muži v&nbsp;černém cayennu ji&nbsp;nakonec neřeknu. I&nbsp;když spolu taky rozprávíme o&nbsp;prostituci. Následkem čehož ještě týž den navštívím toho starce a&nbsp;zeptám se&nbsp;ho:</span></p>
        <p class="chunk" data-nb-ref-number="123" data-nb-words="10" data-nb-chars="64"><span class="idea" data-nb-ref-number="124" id="idea124" data-nb-words="10" data-nb-chars="64">„Ale vážně, pane Drašare&nbsp;– proč tenhle barák vlastně neprodáte?“</span></p>
        <p class="chunk" data-nb-ref-number="124" data-nb-words="7" data-nb-chars="36"><span class="idea" data-nb-ref-number="125" id="idea125" data-nb-words="7" data-nb-chars="36">„Co bych já&nbsp;dělal s&nbsp;tolika penězma?“</span></p>
        <p class="chunk" data-nb-ref-number="125" data-nb-words="4" data-nb-chars="25"><span class="idea" data-nb-ref-number="126" id="idea126" data-nb-words="4" data-nb-chars="25">„Tak ho&nbsp;prodejte lacino.“</span></p>
        <p class="chunk" data-nb-ref-number="126" data-nb-words="16" data-nb-chars="97"><span class="idea" data-nb-ref-number="127" id="idea127" data-nb-words="16" data-nb-chars="97">„To nejde. Vypadal bych jak starej blázen. Nemůžu prodat lacino něco, co&nbsp;bylo mým předkům drahý.“</span></p>
        <p class="chunk" data-nb-ref-number="127" data-nb-words="28" data-nb-chars="150"><span class="idea" data-nb-ref-number="128" id="idea128" data-nb-words="28" data-nb-chars="150">To&nbsp;byla tak úžasná věta, že&nbsp;jsem se&nbsp;měl zastydět a&nbsp;hned toho nechat. Ale jsem dítě své doby: zastyděl jsem se, ale nenechal. Toho. Což vypadalo takto:</span></p>
        <p class="chunk" data-nb-ref-number="128" data-nb-words="25" data-nb-chars="131"><span class="idea" data-nb-ref-number="129" id="idea129" data-nb-words="25" data-nb-chars="131">„Tak to&nbsp;prodejte mně. My&nbsp;sem jezdíme rádi, vždyť víte, a&nbsp;vy byste tu&nbsp;mohl dál bydlet. Pro mou ženu má&nbsp;tenhle barák ohromný kouzlo.“</span></p>
        <p class="chunk" data-nb-ref-number="129" data-nb-words="76" data-nb-chars="455"><span class="idea" data-nb-ref-number="130" id="idea130" data-nb-words="76" data-nb-chars="455">Chvíli mě&nbsp;pozoroval. Těžko se&nbsp;mi&nbsp;dýchalo; určitě to&nbsp;bylo tím pachem, tím smradem v&nbsp;jeho obrovské kuchyni. Na&nbsp;ten smrad by&nbsp;musela být obrovská sleva. Nechtěl bych tenhle barák snad ani zadarmo. Jak jsem tam tak stál, zdálo se&nbsp;mi, že&nbsp;i&nbsp;já začínám páchnout. Vzal do&nbsp;ruky to&nbsp;těžké kladivo a&nbsp;velmi rozvážně, skoro něžně jím rozlouskl další slunečnicové semeno. Převaloval jádro chvíli v&nbsp;ústech, ještě déle převaloval na&nbsp;jazyku odpověď. Rozlousknout, ne&nbsp;rozbít.</span></p>
        <p class="chunk" data-nb-ref-number="130" data-nb-words="11" data-nb-chars="73"><span class="idea" data-nb-ref-number="131" id="idea131" data-nb-words="11" data-nb-chars="73">„Vaše paní je&nbsp;miliónová ženská. S&nbsp;tím vyprazdňováním mi&nbsp;opravdu pomohla.“</span></p>
        <p class="chunk" data-nb-ref-number="131" data-nb-words="30" data-nb-chars="158"><span class="idea" data-nb-ref-number="132" id="idea132" data-nb-words="30" data-nb-chars="158">„To ona ráda. Je&nbsp;posedlá vším zdravým, co&nbsp;pochází z&nbsp;přírody. Říkám jí&nbsp;malá čarodějka. A&nbsp;ona říká, že&nbsp;váš dům má&nbsp;nějakou tajemnou moc. Myslí tím&nbsp;– dobrou moc.“</span></p>
        <p class="chunk" data-nb-ref-number="132" data-nb-words="11" data-nb-chars="53"><span class="idea" data-nb-ref-number="133" id="idea133" data-nb-words="11" data-nb-chars="53">„No jo, to&nbsp;říkala. Tý&nbsp;bych ten barák možná i&nbsp;prodal.“</span></p>
        <p class="chunk" data-nb-ref-number="133" data-nb-words="8" data-nb-chars="41"><span class="idea" data-nb-ref-number="134" id="idea134" data-nb-words="8" data-nb-chars="41">„U&nbsp;nás má&nbsp;peníze stejně na&nbsp;starosti ona.“</span></p>
        <p class="chunk" data-nb-ref-number="134" data-nb-words="25" data-nb-chars="130"><span class="idea" data-nb-ref-number="135" id="idea135" data-nb-words="25" data-nb-chars="130">„Ale vám ne.“ Řekne ten stařec. Víc nemusí. Smlouvá už&nbsp;jen se&nbsp;svým bohem, s&nbsp;lidmi nemusí. „Pro vás by&nbsp;to&nbsp;bylo moc velký pokušení.“</span></p>
        <p class="chunk" data-nb-ref-number="135" data-nb-words="8" data-nb-chars="44"><span class="idea" data-nb-ref-number="136" id="idea136" data-nb-words="8" data-nb-chars="44">To&nbsp;slovo na&nbsp;své klávesnici moc často nepíšu.</span></p>
        <p class="chunk" data-nb-ref-number="136" data-nb-words="1" data-nb-chars="11"><span class="idea" data-nb-ref-number="137" id="idea137" data-nb-words="1" data-nb-chars="11">„Pokušení?“</span></p>
        <p class="chunk" data-nb-ref-number="137" data-nb-words="29" data-nb-chars="152"><span class="idea" data-nb-ref-number="138" id="idea138" data-nb-words="29" data-nb-chars="152">„A&nbsp;co by&nbsp;pak bylo s&nbsp;těma kočkama na&nbsp;dvoře, kdybyste ten dům prodal tomu chlapovi odnaproti? Co&nbsp;si&nbsp;tak asi myslíte, že&nbsp;by&nbsp;s&nbsp;těma kočkama ubohýma udělal?“</span></p>
        <p class="chunk" data-nb-ref-number="138" data-nb-words="61" data-nb-chars="365"><span class="idea" data-nb-ref-number="139" id="idea139" data-nb-words="61" data-nb-chars="365">Ale nemysleme si, že&nbsp;mezi tím starcem a&nbsp;tou kurvou&nbsp;– Darja se&nbsp;jmenovala, Darja jako dáreček&nbsp;– vzniklo něco jako vztah. Tohle opravdu není romantický příběh. Přišla dvakrát týdně, vždy těsně před polednem, převzala od&nbsp;něj lístek, co&nbsp;chce nakoupit, a&nbsp;asi za&nbsp;hodinku mu&nbsp;to&nbsp;přinesla. Obvykle se&nbsp;vůbec nezdržela, skoro nemluvila, jako by&nbsp;jen zatajovala dech. Věděl proč.</span></p>
        <p class="chunk" data-nb-ref-number="139" data-nb-words="9" data-nb-chars="49"><span class="idea" data-nb-ref-number="140" id="idea140" data-nb-words="9" data-nb-chars="49">Jednou se&nbsp;ho&nbsp;zeptala: „Jak dlouho už&nbsp;žijete sám?“</span></p>
        <p class="chunk" data-nb-ref-number="140" data-nb-words="5" data-nb-chars="29"><span class="idea" data-nb-ref-number="141" id="idea141" data-nb-words="5" data-nb-chars="29">„Sedmej rok, co&nbsp;umřela žena.“</span></p>
        <p class="chunk" data-nb-ref-number="141" data-nb-words="5" data-nb-chars="22"><span class="idea" data-nb-ref-number="142" id="idea142" data-nb-words="5" data-nb-chars="22">„Stýská se&nbsp;vám po&nbsp;ní?“</span></p>
        <p class="chunk" data-nb-ref-number="142" data-nb-words="18" data-nb-chars="92"><span class="idea" data-nb-ref-number="143" id="idea143" data-nb-words="18" data-nb-chars="92">„Jsem rád, že&nbsp;už&nbsp;to&nbsp;má&nbsp;za&nbsp;sebou. Byla dlouho marodná, ležela tu&nbsp;v&nbsp;posteli skoro čtyři roky.“</span></p>
        <p class="chunk" data-nb-ref-number="143" data-nb-words="10" data-nb-chars="51"><span class="idea" data-nb-ref-number="144" id="idea144" data-nb-words="10" data-nb-chars="51">A&nbsp;jindy se&nbsp;zeptala: „Kde jste dělal? Jako v&nbsp;práci.“</span></p>
        <p class="chunk" data-nb-ref-number="144" data-nb-words="17" data-nb-chars="94"><span class="idea" data-nb-ref-number="145" id="idea145" data-nb-words="17" data-nb-chars="94">„V&nbsp;muničce, tady za&nbsp;městem, jak se&nbsp;jede na&nbsp;Korouhev. Ty&nbsp;baráky v&nbsp;lesích. Byl jsem střelmistr.“</span></p>
        <p class="chunk" data-nb-ref-number="145" data-nb-words="4" data-nb-chars="22"><span class="idea" data-nb-ref-number="146" id="idea146" data-nb-words="4" data-nb-chars="22">„Z&nbsp;čeho jste střílel?“</span></p>
        <p class="chunk" data-nb-ref-number="146" data-nb-words="9" data-nb-chars="65"><span class="idea" data-nb-ref-number="147" id="idea147" data-nb-words="9" data-nb-chars="65">„Z&nbsp;ničeho. Jenom jsme likvidovali prošlou munici. Hlavně ruskou.“</span></p>
        <p class="chunk" data-nb-ref-number="147" data-nb-words="21" data-nb-chars="117"><span class="idea" data-nb-ref-number="148" id="idea148" data-nb-words="21" data-nb-chars="117">„Taky znám pár Rusů. Taky se&nbsp;chlubí, jací jsou ostrostřelci, a&nbsp;někdy se&nbsp;netrefí ani do&nbsp;tý&nbsp;dírky, kvůli který přišli.“</span></p>
        <p class="chunk" data-nb-ref-number="148" data-nb-words="105" data-nb-chars="619"><span class="idea" data-nb-ref-number="149" id="idea149" data-nb-words="105" data-nb-chars="619">Může se&nbsp;člověk v&nbsp;sedmaosmdesáti ještě červenat? Přemýšlel zneklidněně stařec, když jí&nbsp;kratičce pohlédl do&nbsp;šedých očí, jež bezpochyby viděly už&nbsp;tolik důvodů k&nbsp;ruměnci. S&nbsp;jakým nejstarším chlapem ta&nbsp;holka vůbec byla, přemýšlel totiž občas. <em>Občas</em>: stále častěji. Včera večer se&nbsp;při louskání semen udeřil kladivem do&nbsp;prstu&nbsp;– a&nbsp;to bylo zlé. Ne&nbsp;kvůli té&nbsp;bolesti: kvůli tomu, že&nbsp;se&nbsp;mu&nbsp;to&nbsp;ještě nikdy nepřihodilo, a&nbsp;on byl navzdory svému věku ještě stále schopen přiznat si&nbsp;důvod. Kurva! Vykřikl včera do&nbsp;prázdné kuchyně (a kdybych byl v&nbsp;garsonce pod ním, zneklidnilo by&nbsp;mě&nbsp;to&nbsp;možná natolik, že&nbsp;bych i&nbsp;ustoupil od&nbsp;svého plánu).</span></p>
        <p class="chunk" data-nb-ref-number="149" data-nb-words="39" data-nb-chars="198"><span class="idea" data-nb-ref-number="150" id="idea150" data-nb-words="39" data-nb-chars="198">Kurva, pomyslel si, když odešla. Protože i&nbsp;on už&nbsp;myslel jen na&nbsp;tu&nbsp;jednu jedinou věc. Ne&nbsp;na&nbsp;soulož, na&nbsp;něhu, na&nbsp;vášeň. Tak zle na&nbsp;tom ještě nebyl, aby snil o&nbsp;něčem tak pošetilém. Snil o&nbsp;jejím <em>životě</em>.</span></p>
        <p class="chunk" data-nb-ref-number="150" data-nb-words="54" data-nb-chars="295"><span class="idea" data-nb-ref-number="151" id="idea151" data-nb-words="54" data-nb-chars="295">Tak se&nbsp;tomu totiž říkalo u&nbsp;nich doma, když na&nbsp;tu&nbsp;věc zcela výjimečně přišla řeč. Nebo přesněji, když se&nbsp;tomu řeč nedokázala vyhnout. Ne&nbsp;život jako života běh, ale život jako ta&nbsp;ženská věc, kde život počíná se. Lůno. Klín. To&nbsp;snad ještě byla další použitelná slova pro to, čemu Hájek říkal kunda.</span></p>
        <p class="chunk" data-nb-ref-number="151" data-nb-words="18" data-nb-chars="108"><span class="idea" data-nb-ref-number="152" id="idea152" data-nb-words="18" data-nb-chars="108">„To je&nbsp;to, čím ony myslej,“ řekl starci zrovna nedávno, když mu&nbsp;přišel opravit bojler. „Kundou místo mozku.“</span></p>
        <p class="chunk" data-nb-ref-number="152" data-nb-words="2" data-nb-chars="13"><span class="idea" data-nb-ref-number="153" id="idea153" data-nb-words="2" data-nb-chars="13">„Tak nemluv.“</span></p>
        <p class="chunk" data-nb-ref-number="153" data-nb-words="62" data-nb-chars="341"><span class="idea" data-nb-ref-number="154" id="idea154" data-nb-words="62" data-nb-chars="341">„Věci se&nbsp;maj nazývat pravým jménem&nbsp;– a&nbsp;každá doba má&nbsp;svý slova. A&nbsp;toto je&nbsp;kundí doba, kundí kapitalismus. Sakra, Juro, vždyť ty&nbsp;vůbec nic nevíš o&nbsp;světě! Jak teď furt vysedávám u&nbsp;doktorů v&nbsp;čekárnách, prohlížím si&nbsp;občas z&nbsp;dlouhý chvíle ty&nbsp;časopisy, co&nbsp;se&nbsp;tam válej na&nbsp;stolku. Hlavně ženský časopisy, Juro, časopisy pro kundy! To&nbsp;bys nevěřil&nbsp;–“</span></p>
        <p class="chunk" data-nb-ref-number="154" data-nb-words="5" data-nb-chars="33"><span class="idea" data-nb-ref-number="155" id="idea155" data-nb-words="5" data-nb-chars="33">„Nevěřím tomu, že&nbsp;takhle mluvíš.“</span></p>
        <p class="chunk" data-nb-ref-number="155" data-nb-words="8" data-nb-chars="43"><span class="idea" data-nb-ref-number="156" id="idea156" data-nb-words="8" data-nb-chars="43">„– o&nbsp;čem jediným všechny ty&nbsp;časopisy jsou.“</span></p>
        <p class="chunk" data-nb-ref-number="156" data-nb-words="74" data-nb-chars="432"><span class="idea" data-nb-ref-number="157" id="idea157" data-nb-words="74" data-nb-chars="432">„O&nbsp;kundách?“ zkusí to&nbsp;stařec. Nechce být vtipný, jen chce vyzkoušet to&nbsp;slovo, které&nbsp;– aspoň pokud ho&nbsp;paměť neklame&nbsp;– ještě nikdy v&nbsp;životě nevyslovil nahlas (a pánbů ví, zda vůbec někdy v&nbsp;duchu). Taky se&nbsp;chce po&nbsp;chlapském způsobu <em>přiblížit</em>&nbsp;– jedinému příteli, který se&nbsp;<em>vzdaluje</em>. Není to&nbsp;tak špatné, jak se&nbsp;obával. Vůbec ne. Dokonce ho&nbsp;to&nbsp;nečisté slovo tak rozjaří, že&nbsp;tentokrát už&nbsp;opravdu zažertuje. „Ty chodíš k&nbsp;babskýmu doktorovi?“</span></p>
        <p class="chunk" data-nb-ref-number="157" data-nb-words="8" data-nb-chars="53"><span class="idea" data-nb-ref-number="158" id="idea158" data-nb-words="8" data-nb-chars="53">Ale Hájek se&nbsp;nezasměje. „Ne,“ odpoví. „K&nbsp;onkologovi.“</span></p>
        <p class="chunk" data-nb-ref-number="158" data-nb-words="34" data-nb-chars="192"><span class="idea" data-nb-ref-number="159" id="idea159" data-nb-words="34" data-nb-chars="192">Ani toto slovo stařec ještě nikdy nevyslovil nahlas. Ale ani se&nbsp;o&nbsp;to nepokusí. Natáhne ruku přes stůl a&nbsp;třaslavě ji&nbsp;položí na&nbsp;tu&nbsp;přítelovu. Ale Hájek prudce ucukne a&nbsp;stejně prudce i&nbsp;promlouvá.</span></p>
        <p class="chunk" data-nb-ref-number="159" data-nb-words="89" data-nb-chars="484"><span class="idea" data-nb-ref-number="160" id="idea160" data-nb-words="89" data-nb-chars="484">„Seš teplej, nebo co? To&nbsp;je&nbsp;druhej hlavní námět všech článků v&nbsp;těch časopisech! Ale o&nbsp;tom já&nbsp;ani nečtu, mně stačí ty&nbsp;kundy! A&nbsp;vlastně ani číst to&nbsp;nemusím, stačí mi&nbsp;vidět ty&nbsp;fotky, samý reklamy, jak se&nbsp;kundy mají stát ještě většíma kundama, aby pak mohly prodat ty&nbsp;svý vyholený kundy za&nbsp;ještě větší prachy! Dokonce i&nbsp;když je&nbsp;tam reklama na&nbsp;auto, jo, vedle toho auta stojí polonahá kunda, abys věděl, že&nbsp;když si&nbsp;koupíš tenhle bourák, taková pěkná kunda ti&nbsp;pak na&nbsp;zadním sedadle podrží!“</span></p>
        <p class="chunk" data-nb-ref-number="160" data-nb-words="3" data-nb-chars="13"><span class="idea" data-nb-ref-number="161" id="idea161" data-nb-words="3" data-nb-chars="13">„Prosím tě&nbsp;–“</span></p>
        <p class="chunk" data-nb-ref-number="161" data-nb-words="96" data-nb-chars="567"><span class="idea" data-nb-ref-number="162" id="idea162" data-nb-words="96" data-nb-chars="567">„Ale ne&nbsp;zadarmo, rozumíš&nbsp;– protože tenhle kundí kapitalimus je&nbsp;o&nbsp;tom, že&nbsp;kurvit se&nbsp;není žádnej hřích, jak si&nbsp;ještě pár pitomečků jako ty&nbsp;myslí, ale naopak nejposvátnější ženská povinnost! Tak to&nbsp;aspoň píšou v&nbsp;těch ženských časopisech&nbsp;– že&nbsp;každá ženská má&nbsp;nejen právo, ale přímo povinnost najít si&nbsp;co&nbsp;nejbohatšího chlapa, kterej by&nbsp;ji&nbsp;zabezpečil&nbsp;– tak to&nbsp;píšou, Juro: zabezpečil, <em>zabezpičil</em>!&nbsp;– a&nbsp;ten chlap má&nbsp;zase povinnost vydělat&nbsp;– nakrást, Juro!&nbsp;– co&nbsp;nejvíc prachů, aby si&nbsp;moh koupit tu&nbsp;nejlepší vyholenou kundu! A&nbsp;to je&nbsp;celá tahle jejich kapitalistická ideologie!“</span></p>
        <p class="chunk" data-nb-ref-number="162" data-nb-words="16" data-nb-chars="85"><span class="idea" data-nb-ref-number="163" id="idea163" data-nb-words="16" data-nb-chars="85">Stařec neví, co&nbsp;na&nbsp;to&nbsp;říct. Řekne tedy příteli, že&nbsp;mluví jak nějakej ten&nbsp;– <em>komunista</em>.</span></p>
        <p class="chunk" data-nb-ref-number="163" data-nb-words="23" data-nb-chars="141"><span class="idea" data-nb-ref-number="164" id="idea164" data-nb-words="23" data-nb-chars="141">„To teda sedí, ty&nbsp;starej blázne. Mně udělali komunisti ze&nbsp;života peklo, vždyť víš. Ale teď často přemejšlím, jestli to&nbsp;nebylo jen předpeklí.“</span></p>
        <p class="chunk" data-nb-ref-number="164" data-nb-words="43" data-nb-chars="231"><span class="idea" data-nb-ref-number="165" id="idea165" data-nb-words="43" data-nb-chars="231">Možná to&nbsp;nebude jen touhle jeho nemocí, pomyslel si&nbsp;stařec. Možná je&nbsp;to&nbsp;něco infekčního. Ale protože o&nbsp;životě a&nbsp;světě mimo svůj dům opravdu věděl už&nbsp;jen velice málo, radši jen řekl: „Pánbů nás jen zkouší. A&nbsp;kdo projde jeho sítem&nbsp;–“</span></p>
        <p class="chunk" data-nb-ref-number="165" data-nb-words="35" data-nb-chars="182"><span class="idea" data-nb-ref-number="166" id="idea166" data-nb-words="35" data-nb-chars="182">„Ale hovno. Pánbů tu&nbsp;jen provozuje bordel, jako je&nbsp;ten naproti. Ty&nbsp;o&nbsp;tom nic nevíš, jak jsi tu&nbsp;pořád zavřenej&nbsp;– i&nbsp;když kundí hnízdo máš zrovna přes ulici. Ale čistému vše čisté, že?“</span></p>
        <p class="chunk" data-nb-ref-number="166" data-nb-words="80" data-nb-chars="515"><span class="idea" data-nb-ref-number="167" id="idea167" data-nb-words="80" data-nb-chars="515">Hájek ještě chvíli pokračoval v&nbsp;podobném duchu, jenž věru neměl moc společného s&nbsp;Duchem svatým, jemuž naslouchal většinu života. Vlastně <em>oba</em> naslouchali: byli členy stejné kongregace, ve&nbsp;stejném kostele poklekali do&nbsp;stejných lavic a&nbsp;zpívali stejné písně. Hájek byl skoro o&nbsp;patnáct let mladší než stařec, ale v&nbsp;poslední době se&nbsp;starci zdálo (<em>věděl to</em>), že&nbsp;Hájek předstoupí před soudnou stolici dřív. Je&nbsp;nemocný, proto tak mluví, někteří lidé bývají před smrtí sprostí, ďábel je&nbsp;naposledy pokouší, aby mu&nbsp;nevyklouzli.</span></p>
        <p class="chunk" data-nb-ref-number="167" data-nb-words="20" data-nb-chars="126"><span class="idea" data-nb-ref-number="168" id="idea168" data-nb-words="20" data-nb-chars="126">Jenže tentokrát ho&nbsp;na&nbsp;Hájkových řečech zaujalo něco jiného. Chvíli s&nbsp;tím bojoval, ale nedokázal to. „Jak vyholený?“ řekl tedy.</span></p>
        <p class="chunk" data-nb-ref-number="168" data-nb-words="10" data-nb-chars="57"><span class="idea" data-nb-ref-number="169" id="idea169" data-nb-words="10" data-nb-chars="57">„Můj bože, Juro&nbsp;– kdy tys naposledy viděl ženskou kundu?“</span></p>
        <p class="chunk" data-nb-ref-number="169" data-nb-words="17" data-nb-chars="111"><span class="idea" data-nb-ref-number="170" id="idea170" data-nb-words="17" data-nb-chars="111">Asi to&nbsp;měla být urážka, ale stařec nad tou otázkou opravdu chvíli přemýšlel. „Možná nikdy,“ odpověděl popravdě.</span></p>
        <p class="chunk" data-nb-ref-number="170" data-nb-words="1" data-nb-chars="8"><span class="idea" data-nb-ref-number="171" id="idea171" data-nb-words="1" data-nb-chars="8">„Nikdy?“</span></p>
        <p class="chunk" data-nb-ref-number="171" data-nb-words="4" data-nb-chars="33"><span class="idea" data-nb-ref-number="172" id="idea172" data-nb-words="4" data-nb-chars="33">„Nanejvejš namalovanou na&nbsp;plotě.“</span></p>
        <p class="chunk" data-nb-ref-number="172" data-nb-words="5" data-nb-chars="32"><span class="idea" data-nb-ref-number="173" id="idea173" data-nb-words="5" data-nb-chars="32">„Neříkej, že&nbsp;ani tu&nbsp;manželčinu.“</span></p>
        <p class="chunk" data-nb-ref-number="173" data-nb-words="51" data-nb-chars="272"><span class="idea" data-nb-ref-number="174" id="idea174" data-nb-words="51" data-nb-chars="272">Ale o&nbsp;manželce stařec mluvit nechtěl, ani vzpomínat na&nbsp;ni&nbsp;ne&nbsp;– a&nbsp;kdyby se&nbsp;do&nbsp;toho přece jen pustil, kdyby se&nbsp;odvážil, určitě by&nbsp;ve&nbsp;svých vzpomínkách nenašel zrovna <em>tohle</em> místo. Tuhle&nbsp;– věc. Ne&nbsp;že&nbsp;by&nbsp;v&nbsp;jeho vzpomínkách nebyla: ale už&nbsp;se&nbsp;naučil hledat i&nbsp;tak, aby nenacházel.</span></p>
        <p class="chunk" data-nb-ref-number="174" data-nb-words="10" data-nb-chars="60"><span class="idea" data-nb-ref-number="175" id="idea175" data-nb-words="10" data-nb-chars="60">„Dělávali jsme to&nbsp;potmě,“ řekl. „Byla hrozně to&nbsp;– stydlivá.“</span></p>
        <p class="chunk" data-nb-ref-number="175" data-nb-words="16" data-nb-chars="83"><span class="idea" data-nb-ref-number="176" id="idea176" data-nb-words="16" data-nb-chars="83">„Tak to&nbsp;se&nbsp;teď nejspíš obrací v&nbsp;hrobě, jestli vidí, koho sis sem přivedl místo ní.“</span></p>
        <p class="chunk" data-nb-ref-number="176" data-nb-words="69" data-nb-chars="395"><span class="idea" data-nb-ref-number="177" id="idea177" data-nb-words="69" data-nb-chars="395">Seděli u&nbsp;stolu v&nbsp;kuchyni. Stařec i&nbsp;při řeči louskal semena, kladivo měl zrovna v&nbsp;ruce. Napadlo ho, že&nbsp;by&nbsp;jím mohl rozlousknout i&nbsp;Hájkovu hlavu, vyloupnout to&nbsp;nahnilé dvoulaločné semeno a&nbsp;hodit je&nbsp;kočkám na&nbsp;dvůr. Kočky sežerou všechno. Ten stařec býval v&nbsp;mládí občas prchlivý a&nbsp;v&nbsp;poslední době jako by&nbsp;se&nbsp;mu&nbsp;tahle podrážděnost trochu vracela. Nemusel se&nbsp;hned ptát svého boha, co&nbsp;je&nbsp;toho příčinou.</span></p>
        <p class="chunk" data-nb-ref-number="177" data-nb-words="25" data-nb-chars="126"><span class="idea" data-nb-ref-number="178" id="idea178" data-nb-words="25" data-nb-chars="126">Jsou ale věci, na&nbsp;které se&nbsp;ten stařec ptát boha ani <em>nesmí</em>. A&nbsp;ani Hájka už&nbsp;se&nbsp;radši podruhé nezeptá. A&nbsp;tak zajde za&nbsp;odborníkem.</span></p>
        <p class="chunk" data-nb-ref-number="178" data-nb-words="3" data-nb-chars="22"><span class="idea" data-nb-ref-number="179" id="idea179" data-nb-words="3" data-nb-chars="22">Kočky sežerou všechno.</span></p>
        <p class="chunk" data-nb-ref-number="179" data-nb-words="12" data-nb-chars="63"><span class="idea" data-nb-ref-number="180" id="idea180" data-nb-words="12" data-nb-chars="63">„To bys neuhodla,“ řeknu, „na co&nbsp;se&nbsp;mě&nbsp;pan Drašar minule ptal.“</span></p>
        <p class="chunk" data-nb-ref-number="180" data-nb-words="6" data-nb-chars="33"><span class="idea" data-nb-ref-number="181" id="idea181" data-nb-words="6" data-nb-chars="33">„Kdy už&nbsp;začnu chodit do&nbsp;kostela?“</span></p>
        <p class="chunk" data-nb-ref-number="181" data-nb-words="33" data-nb-chars="190"><span class="idea" data-nb-ref-number="182" id="idea182" data-nb-words="33" data-nb-chars="190">„Bože chraň. Ty&nbsp;kdyby ses začala zpovídat, museli by&nbsp;ten kostel pro ostatní ovečky na&nbsp;půl roku zavřít. A&nbsp;pak ho&nbsp;dát znovu vysvětit. Pokud by&nbsp;ho&nbsp;rovnou nevystříkal farář, tou svou kropenkou.“</span></p>
        <p class="chunk" data-nb-ref-number="182" data-nb-words="32" data-nb-chars="186"><span class="idea" data-nb-ref-number="183" id="idea183" data-nb-words="32" data-nb-chars="186">Ale ona se&nbsp;ani neusměje. Vstřícnou reakci na&nbsp;laciný fóry nemá dnes v&nbsp;ceníku. Dokonce se&nbsp;zatváří trochu dotčeně. „Fakt nevím, kdo z&nbsp;nás dvou teď víc hřeší. Já&nbsp;například nikomu nezahýbám.“</span></p>
        <p class="chunk" data-nb-ref-number="183" data-nb-words="44" data-nb-chars="252"><span class="idea" data-nb-ref-number="184" id="idea184" data-nb-words="44" data-nb-chars="252">To&nbsp;jsem to&nbsp;dopadl, pomyslím si. Děvka mě&nbsp;bude poučovat o&nbsp;morálce. Přesně takhle jí&nbsp;to&nbsp;řeknu. „S&nbsp;děvkou se&nbsp;to&nbsp;nepočítá.“ Dodám radši. Ale ona jen zvedne nahou paži&nbsp;– trochu svalnatou, krásně tvarovanou paži&nbsp;– vzhůru k&nbsp;nízkému stropu našeho letního bytu.</span></p>
        <p class="chunk" data-nb-ref-number="184" data-nb-words="8" data-nb-chars="43"><span class="idea" data-nb-ref-number="185" id="idea185" data-nb-words="8" data-nb-chars="43">„Ten jeho pánbíček by&nbsp;to&nbsp;tak mohl počítat.“</span></p>
        <p class="chunk" data-nb-ref-number="185" data-nb-words="23" data-nb-chars="153"><span class="idea" data-nb-ref-number="186" id="idea186" data-nb-words="23" data-nb-chars="153">Nikdy mě&nbsp;nepřestane překvapovat. Nemyslím jen sexuálně: tam člověk (klient) v&nbsp;rukou odbornice překvapí spíš sám sebe. „Vidím, že&nbsp;už&nbsp;tě&nbsp;zpracoval,“ řeknu.</span></p>
        <p class="chunk" data-nb-ref-number="186" data-nb-words="1" data-nb-chars="5"><span class="idea" data-nb-ref-number="187" id="idea187" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="187" data-nb-words="7" data-nb-chars="35"><span class="idea" data-nb-ref-number="188" id="idea188" data-nb-words="7" data-nb-chars="35">„Možná tě&nbsp;zpracoval víc než ty&nbsp;ho.“</span></p>
        <p class="chunk" data-nb-ref-number="188" data-nb-words="4" data-nb-chars="28"><span class="idea" data-nb-ref-number="189" id="idea189" data-nb-words="4" data-nb-chars="28">„Já ho&nbsp;nijak nezpracovávám!“</span></p>
        <p class="chunk" data-nb-ref-number="189" data-nb-words="8" data-nb-chars="41"><span class="idea" data-nb-ref-number="190" id="idea190" data-nb-words="8" data-nb-chars="41">Odsekne tak prudce, až&nbsp;jí&nbsp;to&nbsp;málem věřím.</span></p>
        <p class="chunk" data-nb-ref-number="190" data-nb-words="9" data-nb-chars="51"><span class="idea" data-nb-ref-number="191" id="idea191" data-nb-words="9" data-nb-chars="51">„Nekecej. Z&nbsp;nějakýho důvodu tě&nbsp;tam šéf posílá, ne?“</span></p>
        <p class="chunk" data-nb-ref-number="191" data-nb-words="1" data-nb-chars="5"><span class="idea" data-nb-ref-number="192" id="idea192" data-nb-words="1" data-nb-chars="5">„Ne.“</span></p>
        <p class="chunk" data-nb-ref-number="192" data-nb-words="5" data-nb-chars="25"><span class="idea" data-nb-ref-number="193" id="idea193" data-nb-words="5" data-nb-chars="25">„Jako tě&nbsp;posílá za&nbsp;mnou.“</span></p>
        <p class="chunk" data-nb-ref-number="193" data-nb-words="33" data-nb-chars="183"><span class="idea" data-nb-ref-number="194" id="idea194" data-nb-words="33" data-nb-chars="183">Chvíli přemýšlí. Nebo se&nbsp;tak aspoň tváří. Buch, je&nbsp;slyšet shora temně. Další semeno. Nejen mně, ale i&nbsp;tomu starci jde o&nbsp;lepší vyprazdňování. „S&nbsp;tebou je&nbsp;to&nbsp;ale lehčí,“ řekne ta&nbsp;děvka.</span></p>
        <p class="chunk" data-nb-ref-number="194" data-nb-words="34" data-nb-chars="182"><span class="idea" data-nb-ref-number="195" id="idea195" data-nb-words="34" data-nb-chars="182">Kéž by&nbsp;mluvila o&nbsp;sexu: to&nbsp;bych ještě mohl přijmout jako lichotku. Ale oba víme, že&nbsp;je&nbsp;tomu obráceně. Abych z&nbsp;toho aspoň trochu vyklouzl se&nbsp;ctí, kousnu ji&nbsp;zlehka do&nbsp;bradavky a&nbsp;šeptám:</span></p>
        <p class="chunk" data-nb-ref-number="195" data-nb-words="13" data-nb-chars="71"><span class="idea" data-nb-ref-number="196" id="idea196" data-nb-words="13" data-nb-chars="71">„Dvě děvky v&nbsp;jedný posteli, kdo by&nbsp;to&nbsp;v&nbsp;tomhle katolickým baráku řekl?“</span></p>
        <p class="chunk" data-nb-ref-number="196" data-nb-words="10" data-nb-chars="57"><span class="idea" data-nb-ref-number="197" id="idea197" data-nb-words="10" data-nb-chars="57">Ale ona mě&nbsp;kupodivu odstrčí. Sáhne po&nbsp;cigaretách a&nbsp;řekne:</span></p>
        <p class="chunk" data-nb-ref-number="197" data-nb-words="6" data-nb-chars="23"><span class="idea" data-nb-ref-number="198" id="idea198" data-nb-words="6" data-nb-chars="23">„Tak na&nbsp;co&nbsp;se&nbsp;tě&nbsp;ptal?“</span></p>
        <p class="chunk" data-nb-ref-number="198" data-nb-words="27" data-nb-chars="151"><span class="idea" data-nb-ref-number="199" id="idea199" data-nb-words="27" data-nb-chars="151">„Ptal se&nbsp;mě,“ řeknu a&nbsp;taky dostanu chuť na&nbsp;cigaretu, chuť starou patnáct let, „jestli je&nbsp;to&nbsp;pravda, že&nbsp;si&nbsp;dnes ženský vyholují chlupy nejen na&nbsp;nohách.“</span></p>
        <p class="chunk" data-nb-ref-number="199" data-nb-words="1" data-nb-chars="8"><span class="idea" data-nb-ref-number="200" id="idea200" data-nb-words="1" data-nb-chars="8">„Kecáš.“</span></p>
        <p class="chunk" data-nb-ref-number="200" data-nb-words="41" data-nb-chars="229"><span class="idea" data-nb-ref-number="201" id="idea201" data-nb-words="41" data-nb-chars="229">„Neřek to&nbsp;přímo takhle. Trvalo mu&nbsp;asi půl hodiny, než se&nbsp;k&nbsp;tomuhle zásadnímu dotazu dopracoval. Začal zeširoka, že&nbsp;prý našel kdesi u&nbsp;rybníka nějakej časopis a&nbsp;že prý se&nbsp;zděsil toho, co&nbsp;viděl. Chudák starej, bylo mi&nbsp;ho&nbsp;fakt líto.“</span></p>
        <p class="chunk" data-nb-ref-number="201" data-nb-words="1" data-nb-chars="8"><span class="idea" data-nb-ref-number="202" id="idea202" data-nb-words="1" data-nb-chars="8">„Kecáš.“</span></p>
        <p class="chunk" data-nb-ref-number="202" data-nb-words="10" data-nb-chars="61"><span class="idea" data-nb-ref-number="203" id="idea203" data-nb-words="10" data-nb-chars="61">„Náhodou, já&nbsp;když viděl poprvé vagínu, taky jsem se&nbsp;vyděsil.“</span></p>
        <p class="chunk" data-nb-ref-number="203" data-nb-words="7" data-nb-chars="29"><span class="idea" data-nb-ref-number="204" id="idea204" data-nb-words="7" data-nb-chars="29">„Ty se&nbsp;jí&nbsp;bojíš ještě i&nbsp;teď.“</span></p>
        <p class="chunk" data-nb-ref-number="204" data-nb-words="3" data-nb-chars="16"><span class="idea" data-nb-ref-number="205" id="idea205" data-nb-words="3" data-nb-chars="16">„Co?“ řekl jsem.</span></p>
        <p class="chunk" data-nb-ref-number="205" data-nb-words="3" data-nb-chars="18"><span class="idea" data-nb-ref-number="206" id="idea206" data-nb-words="3" data-nb-chars="18">„To ženská pozná.“</span></p>
        <p class="chunk" data-nb-ref-number="206" data-nb-words="7" data-nb-chars="36"><span class="idea" data-nb-ref-number="207" id="idea207" data-nb-words="7" data-nb-chars="36">„Kecáš,“ řekl jsem teď pro změnu já.</span></p>
        <p class="chunk" data-nb-ref-number="207" data-nb-words="12" data-nb-chars="62"><span class="idea" data-nb-ref-number="208" id="idea208" data-nb-words="12" data-nb-chars="62">„Máš ji&nbsp;rád, ale současně se&nbsp;jí&nbsp;i&nbsp;bojíš. Jako většina chlapů.“</span></p>
        <p class="chunk" data-nb-ref-number="208" data-nb-words="57" data-nb-chars="303"><span class="idea" data-nb-ref-number="209" id="idea209" data-nb-words="57" data-nb-chars="303">Kdybych byl jen o&nbsp;pár let mladší, nejspíš bych se&nbsp;urazil. Ale něco už&nbsp;jsem od&nbsp;pana Drašara přece jen okoukal: za&nbsp;falešnou hrdost si&nbsp;toho koupíte asi stejně jako za&nbsp;falešný prachy. A&nbsp;tak jsem jí&nbsp;vsunul ruku mezi nohy&nbsp;– mezi ta&nbsp;svalnatá stehna tanečnice u&nbsp;tyče&nbsp;– a&nbsp;řekl jsem: „Rád překonávám svůj strach.“</span></p>
        <p class="chunk" data-nb-ref-number="209" data-nb-words="7" data-nb-chars="32"><span class="idea" data-nb-ref-number="210" id="idea210" data-nb-words="7" data-nb-chars="32">„Nech toho. A&nbsp;cos mu&nbsp;teda řekl?“</span></p>
        <p class="chunk" data-nb-ref-number="210" data-nb-words="15" data-nb-chars="88"><span class="idea" data-nb-ref-number="211" id="idea211" data-nb-words="15" data-nb-chars="88">„Coby. Řekl jsem mu, že&nbsp;si&nbsp;ti&nbsp;chlapi asi chtějí představovat, že&nbsp;píchají malý holčičky.“</span></p>
        <p class="chunk" data-nb-ref-number="211" data-nb-words="4" data-nb-chars="19"><span class="idea" data-nb-ref-number="212" id="idea212" data-nb-words="4" data-nb-chars="19">„Tos mu&nbsp;fakt řekl?“</span></p>
        <p class="chunk" data-nb-ref-number="212" data-nb-words="16" data-nb-chars="89"><span class="idea" data-nb-ref-number="213" id="idea213" data-nb-words="16" data-nb-chars="89">„Ale ne. To&nbsp;bych asi nedokázal. Řekl jsem mu, že&nbsp;to&nbsp;ženský dělají z&nbsp;hygienických důvodů.“</span></p>
        <p class="chunk" data-nb-ref-number="213" data-nb-words="46" data-nb-chars="261"><span class="idea" data-nb-ref-number="214" id="idea214" data-nb-words="46" data-nb-chars="261">Večer absolvuji tento rozhovor ještě jednou, tentokrát ale telefonicky se&nbsp;svou ženou. Kočka sežere všechno. Nezajímá se&nbsp;už&nbsp;o&nbsp;mě, ale o&nbsp;pana Drašara dosud ano, starostlivě a&nbsp;soucitně&nbsp;– a&nbsp;když jí&nbsp;popíšu, nač se&nbsp;mě&nbsp;ptal a&nbsp;co jsem mu&nbsp;odpověděl, jenom si&nbsp;povzdechne:</span></p>
        <p class="chunk" data-nb-ref-number="214" data-nb-words="21" data-nb-chars="150"><span class="idea" data-nb-ref-number="215" id="idea215" data-nb-words="21" data-nb-chars="150">„Hygienický důvody. Jako bych tě&nbsp;slyšela. Psychohygiena. Sexuál­ní hygiena. To&nbsp;je&nbsp;zajímavý, jak se&nbsp;pod slovo hygiena schovají ty&nbsp;největší špinavosti.“</span></p>
        <p class="chunk" data-nb-ref-number="215" data-nb-words="5" data-nb-chars="23"><span class="idea" data-nb-ref-number="216" id="idea216" data-nb-words="5" data-nb-chars="23">„Stýská se&nbsp;mi&nbsp;po&nbsp;tobě.“</span></p>
        <p class="chunk" data-nb-ref-number="216" data-nb-words="6" data-nb-chars="37"><span class="idea" data-nb-ref-number="217" id="idea217" data-nb-words="6" data-nb-chars="37">„Kvůli tomu se&nbsp;ale vyholovat nebudu.“</span></p>
        <p class="chunk" data-nb-ref-number="217" data-nb-words="9" data-nb-chars="57"><span class="idea" data-nb-ref-number="218" id="idea218" data-nb-words="9" data-nb-chars="57">„Ani nemusíš. Tyhle pedofilní touhy šly vždycky mimo mě.“</span></p>
        <p class="chunk" data-nb-ref-number="218" data-nb-words="8" data-nb-chars="44"><span class="idea" data-nb-ref-number="219" id="idea219" data-nb-words="8" data-nb-chars="44">„Tys byl vždycky spíš na&nbsp;starší ženský, co?“</span></p>
        <p class="chunk" data-nb-ref-number="219" data-nb-words="4" data-nb-chars="17"><span class="idea" data-nb-ref-number="220" id="idea220" data-nb-words="4" data-nb-chars="17">„To už&nbsp;je&nbsp;dávno.“</span></p>
        <p class="chunk" data-nb-ref-number="220" data-nb-words="16" data-nb-chars="83"><span class="idea" data-nb-ref-number="221" id="idea221" data-nb-words="16" data-nb-chars="83">„Škoda že&nbsp;ti&nbsp;to&nbsp;nevydrželo do&nbsp;doby, kdy se&nbsp;z&nbsp;tvé vlastní ženy stala starší ženská.“</span></p>
        <p class="chunk" data-nb-ref-number="221" data-nb-words="36" data-nb-chars="229"><span class="idea" data-nb-ref-number="222" id="idea222" data-nb-words="36" data-nb-chars="229">Navzdory svému nezpochybnitelnému sexuálnímu talentu ovšem není moje manželka žádná děvka, je&nbsp;to&nbsp;jeden z&nbsp;nejpoctivějších lidí, které znám… takže nejspíš to&nbsp;bude něco v&nbsp;povaze světa, co&nbsp;ji&nbsp;přiměje říct v&nbsp;závěru našeho hovoru větu:</span></p>
        <p class="chunk" data-nb-ref-number="222" data-nb-words="9" data-nb-chars="46"><span class="idea" data-nb-ref-number="223" id="idea223" data-nb-words="9" data-nb-chars="46">„To není dobře, že&nbsp;pan Drašar myslí na&nbsp;kundu…“</span></p>
        <p class="chunk" data-nb-ref-number="223" data-nb-words="18" data-nb-chars="103"><span class="idea" data-nb-ref-number="224" id="idea224" data-nb-words="18" data-nb-chars="103">Takhle to&nbsp;totiž řekla i&nbsp;ta šedooká děvka. Jen místo kunda kupodivu použila slušnější slovo než má&nbsp;žena.</span></p>
        <p class="chunk" data-nb-ref-number="224" data-nb-words="5" data-nb-chars="28"><span class="idea" data-nb-ref-number="225" id="idea225" data-nb-words="5" data-nb-chars="28">„Proč?“ zeptal jsem se&nbsp;obou.</span></p>
        <p class="chunk" data-nb-ref-number="225" data-nb-words="19" data-nb-chars="106"><span class="idea" data-nb-ref-number="226" id="idea226" data-nb-words="19" data-nb-chars="106">Obě mi&nbsp;odpověděly, ať&nbsp;se&nbsp;neptám jako idiot. A&nbsp;ať radši rychle přesvědčím pana Drašara, ať&nbsp;prodá ten barák.</span></p>
        <p class="chunk" data-nb-ref-number="226" data-nb-words="125" data-nb-chars="711"><span class="idea" data-nb-ref-number="227" id="idea227" data-nb-words="125" data-nb-chars="711">V&nbsp;noci ze&nbsp;soboty na&nbsp;neděli se&nbsp;staly dvě neuvěřitelné věci. Za&nbsp;prvé, tomu starci se&nbsp;zjevil Bůh. Nestalo se&nbsp;to&nbsp;kupodivu při modlitbě před spaním (v létě se&nbsp;stařec modlil na&nbsp;terase, slýchal jsem občas ta&nbsp;vášnivá a&nbsp;vroucí slova při svém vlastním předspánkovém rituálu, jenž měl za&nbsp;účel dostat něco vroucího a&nbsp;vášnivého zase ze&nbsp;mě), stalo se&nbsp;to&nbsp;při opravě plynového kotle. Starý junkers visel na&nbsp;stěně v&nbsp;dávno nepoužívané hale vedle starcova bytu, vedle něj Kristus na&nbsp;kříži. Kristus hlídal plamínek, o&nbsp;němž opravář říkával, že&nbsp;je&nbsp;věčný. S&nbsp;tou věčností to&nbsp;ale nebylo tak horké, opravář musel chodit stále častěji a&nbsp;stařec platil za&nbsp;opravy stále víc peněz; buď byl ten kotel už&nbsp;opravdu starý křáp, nebo se&nbsp;Bůh zlobil.</span></p>
        <p class="chunk" data-nb-ref-number="227" data-nb-words="23" data-nb-chars="156"><span class="idea" data-nb-ref-number="228" id="idea228" data-nb-words="23" data-nb-chars="156">Události toho večera napovídaly druhé variantě. Protože když stařec vyčistil trysku a&nbsp;marně se&nbsp;pokoušel znovu zažehnout plamen, Bůh za&nbsp;starcovými zády řekl:</span></p>
        <p class="chunk" data-nb-ref-number="228" data-nb-words="3" data-nb-chars="19"><span class="idea" data-nb-ref-number="229" id="idea229" data-nb-words="3" data-nb-chars="19">Nestydíš se&nbsp;trochu?</span></p>
        <p class="chunk" data-nb-ref-number="229" data-nb-words="54" data-nb-chars="330"><span class="idea" data-nb-ref-number="230" id="idea230" data-nb-words="54" data-nb-chars="330">Stařec se&nbsp;polekal. Jen trochu. Jen si&nbsp;spálil prsty zápalkou, již zapomněl sfouknout. Ta&nbsp;bolest nebyla špatná. Jednak si&nbsp;ji&nbsp;samozřejmě zasloužil, jednak ho&nbsp;ujistila, že&nbsp;se&nbsp;mu&nbsp;to&nbsp;nezdá. Hovořil přece s&nbsp;Bohem dost často. Možná mě&nbsp;přišel taky sfouknout, napadlo ho&nbsp;skoro poklidně. Taky už&nbsp;mám zanešený trubky, taky už&nbsp;nikoho neohřeju.</span></p>
        <p class="chunk" data-nb-ref-number="230" data-nb-words="7" data-nb-chars="31"><span class="idea" data-nb-ref-number="231" id="idea231" data-nb-words="7" data-nb-chars="31">Za&nbsp;co&nbsp;bych se&nbsp;měl stydět, Pane?</span></p>
        <p class="chunk" data-nb-ref-number="231" data-nb-words="2" data-nb-chars="10"><span class="idea" data-nb-ref-number="232" id="idea232" data-nb-words="2" data-nb-chars="10">Vždyť víš.</span></p>
        <p class="chunk" data-nb-ref-number="232" data-nb-words="27" data-nb-chars="153"><span class="idea" data-nb-ref-number="233" id="idea233" data-nb-words="27" data-nb-chars="153">Stařec se&nbsp;neotočil. Stál tváří k&nbsp;plynovému kotli Junkers a&nbsp;najednou ho&nbsp;napadlo, že&nbsp;už&nbsp;se&nbsp;ten plamínek nikdy znovu nerozhoří. Děj se&nbsp;vůle Tvá, napadlo ho.</span></p>
        <p class="chunk" data-nb-ref-number="233" data-nb-words="22" data-nb-chars="109"><span class="idea" data-nb-ref-number="234" id="idea234" data-nb-words="22" data-nb-chars="109">A&nbsp;pak to&nbsp;řekl ještě i&nbsp;nahlas. Pro případ, že&nbsp;by&nbsp;byl Bůh k&nbsp;jeho myšlenkám nedoslýchavý. Děj se&nbsp;vůle Tvá, řekl.</span></p>
        <p class="chunk" data-nb-ref-number="234" data-nb-words="19" data-nb-chars="100"><span class="idea" data-nb-ref-number="235" id="idea235" data-nb-words="19" data-nb-chars="100">Já&nbsp;jsem tu&nbsp;kvůli <em>tvé</em> vůli, ty&nbsp;starý idiote. To&nbsp;už&nbsp;snad vůbec žádnou nemáš, aby ses ubránil pokušení?</span></p>
        <p class="chunk" data-nb-ref-number="235" data-nb-words="5" data-nb-chars="28"><span class="idea" data-nb-ref-number="236" id="idea236" data-nb-words="5" data-nb-chars="28">Mluvíš o&nbsp;té… hříšnici, Pane?</span></p>
        <p class="chunk" data-nb-ref-number="236" data-nb-words="3" data-nb-chars="11"><span class="idea" data-nb-ref-number="237" id="idea237" data-nb-words="3" data-nb-chars="11">O&nbsp;té kurvě.</span></p>
        <p class="chunk" data-nb-ref-number="237" data-nb-words="5" data-nb-chars="22"><span class="idea" data-nb-ref-number="238" id="idea238" data-nb-words="5" data-nb-chars="22">Tak o&nbsp;ní nemluv, Pane.</span></p>
        <p class="chunk" data-nb-ref-number="238" data-nb-words="4" data-nb-chars="15"><span class="idea" data-nb-ref-number="239" id="idea239" data-nb-words="4" data-nb-chars="15">A&nbsp;co je&nbsp;jiného?</span></p>
        <p class="chunk" data-nb-ref-number="239" data-nb-words="4" data-nb-chars="23"><span class="idea" data-nb-ref-number="240" id="idea240" data-nb-words="4" data-nb-chars="23">Mluvíš jak Hájek, Pane.</span></p>
        <p class="chunk" data-nb-ref-number="240" data-nb-words="12" data-nb-chars="65"><span class="idea" data-nb-ref-number="241" id="idea241" data-nb-words="12" data-nb-chars="65">Hájek mluví jako já. Copak nevíš, že&nbsp;to&nbsp;já&nbsp;promlouvám všemi ústy?</span></p>
        <p class="chunk" data-nb-ref-number="241" data-nb-words="4" data-nb-chars="29"><span class="idea" data-nb-ref-number="242" id="idea242" data-nb-words="4" data-nb-chars="29">Ježíš taky odpustil hříšnici.</span></p>
        <p class="chunk" data-nb-ref-number="242" data-nb-words="3" data-nb-chars="11"><span class="idea" data-nb-ref-number="243" id="idea243" data-nb-words="3" data-nb-chars="11">Jak to&nbsp;víš?</span></p>
        <p class="chunk" data-nb-ref-number="243" data-nb-words="3" data-nb-chars="14"><span class="idea" data-nb-ref-number="244" id="idea244" data-nb-words="3" data-nb-chars="14">Z&nbsp;Písma, Pane.</span></p>
        <p class="chunk" data-nb-ref-number="244" data-nb-words="14" data-nb-chars="73"><span class="idea" data-nb-ref-number="245" id="idea245" data-nb-words="14" data-nb-chars="73">Ale Bůh se&nbsp;jen zasmál. Nebyl to&nbsp;veselý smích. Opravdu se&nbsp;smál jako Hájek.</span></p>
        <p class="chunk" data-nb-ref-number="245" data-nb-words="20" data-nb-chars="118"><span class="idea" data-nb-ref-number="246" id="idea246" data-nb-words="20" data-nb-chars="118">I&nbsp;kdyby to&nbsp;byla pravda, určitě pak nechtěl vidět její kundu. Že? Která určitě nebyla vyholená, pokud mě&nbsp;paměť neklame.</span></p>
        <p class="chunk" data-nb-ref-number="246" data-nb-words="1" data-nb-chars="5"><span class="idea" data-nb-ref-number="247" id="idea247" data-nb-words="1" data-nb-chars="5">Pane!</span></p>
        <p class="chunk" data-nb-ref-number="247" data-nb-words="8" data-nb-chars="54"><span class="idea" data-nb-ref-number="248" id="idea248" data-nb-words="8" data-nb-chars="54">Což zaměstnává poslední ubohé zbytky tvého rozumu. Že?</span></p>
        <p class="chunk" data-nb-ref-number="248" data-nb-words="59" data-nb-chars="332"><span class="idea" data-nb-ref-number="249" id="idea249" data-nb-words="59" data-nb-chars="332">Plyn z&nbsp;kotle tak páchl, až&nbsp;starce napadlo, zda se&nbsp;tím plynem nepřiotrávil. Zda opravdu nepřišel o&nbsp;poslední zbytky rozumu, jak naznačoval Pán. Anebo&nbsp;– a&nbsp;to by&nbsp;bylo určitě ještě horší, to&nbsp;už&nbsp;by&nbsp;bylo opravdové rouhání!&nbsp;– zda si&nbsp;celý tento rozhovor dokonce jen sám nevymýšlí. Vždyť vymýšlet si&nbsp;Boha, to&nbsp;by&nbsp;bylo snad to&nbsp;největší rouhání!</span></p>
        <p class="chunk" data-nb-ref-number="249" data-nb-words="7" data-nb-chars="40"><span class="idea" data-nb-ref-number="250" id="idea250" data-nb-words="7" data-nb-chars="40">Celou mou mysl přece vyplňuješ Ty, Pane.</span></p>
        <p class="chunk" data-nb-ref-number="250" data-nb-words="8" data-nb-chars="49"><span class="idea" data-nb-ref-number="251" id="idea251" data-nb-words="8" data-nb-chars="49">Řekl tedy vroucně. Ten stařec. Jako při modlitbě.</span></p>
        <p class="chunk" data-nb-ref-number="251" data-nb-words="12" data-nb-chars="57"><span class="idea" data-nb-ref-number="252" id="idea252" data-nb-words="12" data-nb-chars="57">Až&nbsp;na&nbsp;tu&nbsp;část tvé mysli, která dumá o&nbsp;vyholené kundě. Že?</span></p>
        <p class="chunk" data-nb-ref-number="252" data-nb-words="2" data-nb-chars="6"><span class="idea" data-nb-ref-number="253" id="idea253" data-nb-words="2" data-nb-chars="6">Pane&nbsp;–</span></p>
        <p class="chunk" data-nb-ref-number="253" data-nb-words="14" data-nb-chars="76"><span class="idea" data-nb-ref-number="254" id="idea254" data-nb-words="14" data-nb-chars="76">Před ní&nbsp;bys chtěl taky pokleknout? Smočit v&nbsp;ní prst jako v&nbsp;ďáblově kropence?</span></p>
        <p class="chunk" data-nb-ref-number="254" data-nb-words="27" data-nb-chars="135"><span class="idea" data-nb-ref-number="255" id="idea255" data-nb-words="27" data-nb-chars="135">Ale ten stařec nebyl katolík, byl český bratr, byl zvyklý s&nbsp;Bohem smlouvat&nbsp;– a&nbsp;při vší úctě nezalekl se&nbsp;ho&nbsp;ani teď, na&nbsp;konci své cesty.</span></p>
        <p class="chunk" data-nb-ref-number="255" data-nb-words="8" data-nb-chars="37"><span class="idea" data-nb-ref-number="256" id="idea256" data-nb-words="8" data-nb-chars="37">Myslím na&nbsp;ni&nbsp;jen jako na&nbsp;bránu, Pane.</span></p>
        <p class="chunk" data-nb-ref-number="256" data-nb-words="6" data-nb-chars="39"><span class="idea" data-nb-ref-number="257" id="idea257" data-nb-words="6" data-nb-chars="39">Řekl pokorně. Ale Pán odpověděl zostra:</span></p>
        <p class="chunk" data-nb-ref-number="257" data-nb-words="4" data-nb-chars="18"><span class="idea" data-nb-ref-number="258" id="idea258" data-nb-words="4" data-nb-chars="18">Na&nbsp;bránu do&nbsp;pekel?</span></p>
        <p class="chunk" data-nb-ref-number="258" data-nb-words="5" data-nb-chars="25"><span class="idea" data-nb-ref-number="259" id="idea259" data-nb-words="5" data-nb-chars="25">Na&nbsp;bránu do&nbsp;života, Pane.</span></p>
        <p class="chunk" data-nb-ref-number="259" data-nb-words="17" data-nb-chars="93"><span class="idea" data-nb-ref-number="260" id="idea260" data-nb-words="17" data-nb-chars="93">Často v&nbsp;tom není rozdíl, mínil Bůh, což byl na&nbsp;muže jeho postavení opravdu hodně laciný žert.</span></p>
        <p class="chunk" data-nb-ref-number="260" data-nb-words="9" data-nb-chars="50"><span class="idea" data-nb-ref-number="261" id="idea261" data-nb-words="9" data-nb-chars="50">Tou bránou přicházejí Tvé děti na&nbsp;Tvůj svět, Pane.</span></p>
        <p class="chunk" data-nb-ref-number="261" data-nb-words="8" data-nb-chars="39"><span class="idea" data-nb-ref-number="262" id="idea262" data-nb-words="8" data-nb-chars="39">Ubohé alibi k&nbsp;tomu, abys dumal o&nbsp;kundě.</span></p>
        <p class="chunk" data-nb-ref-number="262" data-nb-words="22" data-nb-chars="105"><span class="idea" data-nb-ref-number="263" id="idea263" data-nb-words="22" data-nb-chars="105">Nelžu ti, zalhal stařec. A&nbsp;podle té&nbsp;lži poznal, jak moc je&nbsp;to&nbsp;s&nbsp;ním zlé. A&nbsp;Pán to&nbsp;samozřejmě poznal taky.</span></p>
        <p class="chunk" data-nb-ref-number="263" data-nb-words="44" data-nb-chars="256"><span class="idea" data-nb-ref-number="264" id="idea264" data-nb-words="44" data-nb-chars="256">I&nbsp;kdyby, z&nbsp;její brány nikdy žádné dítě na&nbsp;svět nevyjde. To&nbsp;není brána se&nbsp;zlatým klíčem, zahrada zamčená, studnice zapečetěná, ale propadliště hříchu, od&nbsp;spodku nohy až&nbsp;do&nbsp;vrchu hlavy není na&nbsp;ní&nbsp;místa čistého, jen hniloba a&nbsp;žití zahnojené. To&nbsp;nemůžu soudit.</span></p>
        <p class="chunk" data-nb-ref-number="264" data-nb-words="1" data-nb-chars="5"><span class="idea" data-nb-ref-number="265" id="idea265" data-nb-words="1" data-nb-chars="5">Pane.</span></p>
        <p class="chunk" data-nb-ref-number="265" data-nb-words="4" data-nb-chars="23"><span class="idea" data-nb-ref-number="266" id="idea266" data-nb-words="4" data-nb-chars="23">To&nbsp;nemůžu soudit, Pane.</span></p>
        <p class="chunk" data-nb-ref-number="266" data-nb-words="28" data-nb-chars="163"><span class="idea" data-nb-ref-number="267" id="idea267" data-nb-words="28" data-nb-chars="163">Ale víš to, samozřejmě že&nbsp;to&nbsp;víš, víš přece, že&nbsp;je&nbsp;to&nbsp;děvka babylónská. A&nbsp;přece bys chtěl okusit jejích nahnilých hroznů, marně osívat úhor, plodící jedovaté býlí.</span></p>
        <p class="chunk" data-nb-ref-number="267" data-nb-words="43" data-nb-chars="236"><span class="idea" data-nb-ref-number="268" id="idea268" data-nb-words="43" data-nb-chars="236">Starce napadlo, že&nbsp;něco jedovatého tu&nbsp;bude určitě. Určitě ten ucházející plyn, co&nbsp;taky jiného. Z&nbsp;toho se&nbsp;mi&nbsp;tak motá hlava&nbsp;– jako po&nbsp;štamprli. A&nbsp;jako po&nbsp;štamprli režné v&nbsp;něm taky horce zablikala odvaha. Jinak by&nbsp;si&nbsp;nikdy nedovolil říct:</span></p>
        <p class="chunk" data-nb-ref-number="268" data-nb-words="6" data-nb-chars="37"><span class="idea" data-nb-ref-number="269" id="idea269" data-nb-words="6" data-nb-chars="37">Jsem jenom zvědavej, Pane. Vždyť víš.</span></p>
        <p class="chunk" data-nb-ref-number="269" data-nb-words="11" data-nb-chars="59"><span class="idea" data-nb-ref-number="270" id="idea270" data-nb-words="11" data-nb-chars="59">Zvědavost. To&nbsp;je&nbsp;ta&nbsp;největší chyba, již jsem do&nbsp;vás vložil.</span></p>
        <p class="chunk" data-nb-ref-number="270" data-nb-words="26" data-nb-chars="156"><span class="idea" data-nb-ref-number="271" id="idea271" data-nb-words="26" data-nb-chars="156">Jsem zvědavej mechanik, vždycky koumám, jak věci fungujou. Nedávno jsem rozdělal starej mobil, co&nbsp;mi&nbsp;tu&nbsp;nechal Hájek, a&nbsp;do hodiny jsem ho&nbsp;měl zase složenej.</span></p>
        <p class="chunk" data-nb-ref-number="271" data-nb-words="7" data-nb-chars="36"><span class="idea" data-nb-ref-number="272" id="idea272" data-nb-words="7" data-nb-chars="36">Věci? Tak tomu říkáš, ty&nbsp;starý osle?</span></p>
        <p class="chunk" data-nb-ref-number="272" data-nb-words="4" data-nb-chars="18"><span class="idea" data-nb-ref-number="273" id="idea273" data-nb-words="4" data-nb-chars="18">Tak tomu říká ona.</span></p>
        <p class="chunk" data-nb-ref-number="273" data-nb-words="3" data-nb-chars="19"><span class="idea" data-nb-ref-number="274" id="idea274" data-nb-words="3" data-nb-chars="19">Ta&nbsp;kurva kanaánská?</span></p>
        <p class="chunk" data-nb-ref-number="274" data-nb-words="4" data-nb-chars="23"><span class="idea" data-nb-ref-number="275" id="idea275" data-nb-words="4" data-nb-chars="23">Jmenuje se&nbsp;Darja, Pane.</span></p>
        <p class="chunk" data-nb-ref-number="275" data-nb-words="24" data-nb-chars="144"><span class="idea" data-nb-ref-number="276" id="idea276" data-nb-words="24" data-nb-chars="144">Brzy už&nbsp;zjistíš, jak věci fungují doopravdy, Juro. A&nbsp;je jen na&nbsp;tobě, jestli budeš seřizovat nebeský orloj, nebo opravovat plynové kotle v&nbsp;pekle.</span></p>
        <p class="chunk" data-nb-ref-number="276" data-nb-words="79" data-nb-chars="479"><span class="idea" data-nb-ref-number="277" id="idea277" data-nb-words="79" data-nb-chars="479">S&nbsp;těmi slovy ho&nbsp;Pán opustil. Vyvanul větracím okénkem, vždy pootevřeným právě kvůli tomu plynu. Bylo by&nbsp;věru symbolické, bylo by&nbsp;to&nbsp;vytoužené a&nbsp;vymodlené znamení, kdyby v&nbsp;té chvíli věčný plamínek konečně vzplanul&nbsp;– ale kupodivu se&nbsp;tak nestalo. Jen tma nad vodami. Snad se&nbsp;Bůh na&nbsp;starce opravdu hněval, nebo už&nbsp;tyhle šestákové zázraky neprovozuje. Nakonec musel ten kotel zase opravit plynař. Jednou to&nbsp;tu&nbsp;všechno vyhodíte do&nbsp;luftu, starej pane. Řekl plynař. Nebo někdo jeho ústy?</span></p>
        <p class="chunk" data-nb-ref-number="277" data-nb-words="38" data-nb-chars="226"><span class="idea" data-nb-ref-number="278" id="idea278" data-nb-words="38" data-nb-chars="226">Druhá neuvěřitelná věc potkala starce téže noci nad ránem. Proboha! Ačkoliv jindy se&nbsp;probouzel pomalu, teď byl vzhůru okamžitě. Něco se&nbsp;stalo, něco neuvěřitelného. Ne&nbsp;v&nbsp;domě, ale v&nbsp;něm. Ve&nbsp;mně. Umírám? Přišel sis pro mě, Pane?</span></p>
        <p class="chunk" data-nb-ref-number="278" data-nb-words="103" data-nb-chars="540"><span class="idea" data-nb-ref-number="279" id="idea279" data-nb-words="103" data-nb-chars="540">Ta&nbsp;věc. Použil v&nbsp;duchu stejné slovo, jako když uvažoval o&nbsp;té její věci&nbsp;– a&nbsp;to mu&nbsp;pomohlo vše pochopit. Sáhl si&nbsp;pod peřinu a&nbsp;ucítil, že&nbsp;má&nbsp;erekci. Že&nbsp;mu&nbsp;stojí. Péro, jak by&nbsp;nejspíš řekl Hájek. Ani by&nbsp;si&nbsp;nedokázal vzpomenout, kdy se&nbsp;mu&nbsp;to&nbsp;stalo naposledy: před deseti lety? Před patnácti? Vzal tu&nbsp;<em>věc</em> nejistě do&nbsp;dlaně, objal ji&nbsp;prsty pravé ruky a&nbsp;opatrně čekal, zda zemře; byl si&nbsp;skoro jistý, že&nbsp;kdyby rukou pohyboval, jeho srdce (a&nbsp;rozum) by&nbsp;to&nbsp;nepřečkaly. Věděl, že&nbsp;těsně před smrtí se&nbsp;to&nbsp;stává, a&nbsp;v&nbsp;první chvíli ho&nbsp;jiný důvod ani nenapadl.</span></p>
        <p class="chunk" data-nb-ref-number="279" data-nb-words="10" data-nb-chars="45"><span class="idea" data-nb-ref-number="280" id="idea280" data-nb-words="10" data-nb-chars="45">Pak ale ano. Pak už&nbsp;si&nbsp;na&nbsp;ten důvod vzpomněl.</span></p>
        <p class="chunk" data-nb-ref-number="280" data-nb-words="4" data-nb-chars="24"><span class="idea" data-nb-ref-number="281" id="idea281" data-nb-words="4" data-nb-chars="24">Pořád nás zkoušíš, Pane.</span></p>
        <p class="chunk" data-nb-ref-number="281" data-nb-words="116" data-nb-chars="624"><span class="idea" data-nb-ref-number="282" id="idea282" data-nb-words="116" data-nb-chars="624">Rychle vstal, že&nbsp;se&nbsp;zchladí studenou vodou, jako to&nbsp;dělával v&nbsp;mládí ve&nbsp;chvílích pokušení. Ale než se&nbsp;dobelhal do&nbsp;koupelny, ta&nbsp;věc už&nbsp;pominula. Umyl si&nbsp;tedy aspoň tvář&nbsp;– to&nbsp;aby měl na&nbsp;co&nbsp;svést vlhkost v&nbsp;očích&nbsp;– a&nbsp;jen v&nbsp;pyžamu vyšel na&nbsp;terasu. Třeba se&nbsp;nachladím a&nbsp;konečně umřu. Čerň vůkol šedla a&nbsp;první obrysy stromů, jež kdysi zasadili jeho předkové na&nbsp;hrázi rybníka, vystupovaly ze&nbsp;tmy jako příchozí, jako ti&nbsp;předkové, vycházející mu&nbsp;za&nbsp;úsvitu naproti. Jdete si&nbsp;pro mě? Ale nebál se, ten dosud živý stařec, ani trochu ne; první kos tíkl někde ve&nbsp;větvích a&nbsp;ten udatný a&nbsp;hlavně živý zvuk smířil starce se&nbsp;vším, úplně se&nbsp;vším.</span></p>
        <p class="chunk" data-nb-ref-number="282" data-nb-words="44" data-nb-chars="263"><span class="idea" data-nb-ref-number="283" id="idea283" data-nb-words="44" data-nb-chars="263">Že&nbsp;už&nbsp;byl docela starý, neuměl to&nbsp;dát najevo jinak než modlitbou. Ale když začal&nbsp;– <em>proto umrtvi mé&nbsp;pozemské sklony, smilstvo, necudnost, vášeň, zlou touhu a&nbsp;hrabivost, která je&nbsp;modloslužbou</em>&nbsp;–, tu&nbsp;se&nbsp;mu&nbsp;přihodilo něco ještě méně uvěřitelného nežli ta&nbsp;ranní erekce.</span></p>
        <p class="chunk" data-nb-ref-number="283" data-nb-words="11" data-nb-chars="85"><span class="idea" data-nb-ref-number="284" id="idea284" data-nb-words="11" data-nb-chars="85">Uprostřed modlitby, uprostřed počínajícího svítání, se&nbsp;ten stařec začal hlasitě smát.</span></p>
        <p class="chunk" data-nb-ref-number="284" data-nb-words="47" data-nb-chars="247"><span class="idea" data-nb-ref-number="285" id="idea285" data-nb-words="47" data-nb-chars="247">(Ten smích mě&nbsp;probudil. Spal jsem v&nbsp;garsonce, v&nbsp;našem letním bytě, sotva tři metry pod tím starcem, a&nbsp;také já&nbsp;jsem měl erekci; na&nbsp;rozdíl od&nbsp;toho starce jsem ale nedoufal, že&nbsp;je&nbsp;tou úplně poslední. Možná jsme ale oba ve&nbsp;spánku snili o&nbsp;stejné ženě.)</span></p>
        <p class="chunk" data-nb-ref-number="285" data-nb-words="106" data-nb-chars="645"><span class="idea" data-nb-ref-number="286" id="idea286" data-nb-words="106" data-nb-chars="645">A&nbsp;zázraky toho víkendu pokračovaly. Hájek zemřel jen o&nbsp;pár hodin později, v&nbsp;tutéž květnovou neděli, zemřel přímo na&nbsp;hrubé mši; sklonil hlavu k&nbsp;modlitební knížce, a&nbsp;když všichni povstali k&nbsp;otčenáši, on&nbsp;už&nbsp;nepovstal. Nač dumat, do&nbsp;které kapitoly vychrlil krev? Bůh učinil zázrak, povolal ho&nbsp;k&nbsp;sobě přímou linkou, bez utrpení v&nbsp;těch hrozných nemocničních čekárnách, kde mají skoro všechny špinavé vlaky zpoždění. Děkuji ti&nbsp;za&nbsp;něj, Pane, pomyslel si&nbsp;stařec. Bůh si&nbsp;u&nbsp;něj tímto až&nbsp;reklamním příkladem milosrdenství notně napravil reputaci; na&nbsp;straně druhé&nbsp;– neboť i&nbsp;božské mince mají dvě strany&nbsp;– to&nbsp;v&nbsp;něm vyvolalo trýznivé (no: spíš svědivé) otázky.</span></p>
        <p class="chunk" data-nb-ref-number="286" data-nb-words="40" data-nb-chars="215"><span class="idea" data-nb-ref-number="287" id="idea287" data-nb-words="40" data-nb-chars="215">Ta&nbsp;hlavní: Může být povolán přímo do&nbsp;nebes člověk, který poslední týdny života stále jen blouznil o&nbsp;vyholených&nbsp;– však Ty&nbsp;víš, Pane. Znamená to&nbsp;snad, že&nbsp;tyto myšlenky na&nbsp;– však Ty&nbsp;víš&nbsp;– nejsou zase tak hrozně hříšné?</span></p>
        <p class="chunk" data-nb-ref-number="287" data-nb-words="24" data-nb-chars="129"><span class="idea" data-nb-ref-number="288" id="idea288" data-nb-words="24" data-nb-chars="129">Nebo: Zemře-li někdo přímo v&nbsp;chrámu Páně, musí to&nbsp;nutně znamenat, že&nbsp;je&nbsp;povolán přímo k&nbsp;Tobě? Co&nbsp;když je&nbsp;to&nbsp;přímo opačné znamení?</span></p>
        <p class="chunk" data-nb-ref-number="288" data-nb-words="63" data-nb-chars="362"><span class="idea" data-nb-ref-number="289" id="idea289" data-nb-words="63" data-nb-chars="362">Ale už&nbsp;si&nbsp;o&nbsp;tom neměl s&nbsp;kým promluvit, ten stařec. Snad jedině s&nbsp;mou ženou&nbsp;– ale před tou se&nbsp;(navzdory dřívějším podrobným konzultacím stran svého vyměšování) přece jen styděl, a&nbsp;mně důvěřoval stále míň. Dokonce nás v&nbsp;týdnu ani nepožádal, zda bychom ho&nbsp;nemohli odvézt na&nbsp;Hájkův pohřeb, na&nbsp;maličký hřbitůvek nad obcí Kamenec, sotva deset minut jízdy od&nbsp;jeho domu.</span></p>
        <p class="chunk" data-nb-ref-number="289" data-nb-words="30" data-nb-chars="174"><span class="idea" data-nb-ref-number="290" id="idea290" data-nb-words="30" data-nb-chars="174">„Sám bych tam šel tři dny,“ vysvětloval tomu holohlavému muži, který vypadal opravdu potěšeně, že&nbsp;mu&nbsp;stařec zavolal. „A&nbsp;až bych tam došel, lehl bych si&nbsp;do&nbsp;hrobu vedle Hájka.“</span></p>
        <p class="chunk" data-nb-ref-number="290" data-nb-words="15" data-nb-chars="91"><span class="idea" data-nb-ref-number="291" id="idea291" data-nb-words="15" data-nb-chars="91">„Vy můžete ležet v&nbsp;mnohem voňavějším kanafasu, pane Drašar. Vždyť víte, že&nbsp;stačí jen říct.“</span></p>
        <p class="chunk" data-nb-ref-number="291" data-nb-words="22" data-nb-chars="122"><span class="idea" data-nb-ref-number="292" id="idea292" data-nb-words="22" data-nb-chars="122">„Říkal jsem Peroutkovi, tomu taxikáři&nbsp;– ale von že&nbsp;by&nbsp;tam v&nbsp;týhle slotě nevyjel. Že&nbsp;buď pěšky, nebo pořádným tím. Džípem.“</span></p>
        <p class="chunk" data-nb-ref-number="292" data-nb-words="15" data-nb-chars="99"><span class="idea" data-nb-ref-number="293" id="idea293" data-nb-words="15" data-nb-chars="99">„Mám offroada s&nbsp;elektronickým diferenciálem, ten by&nbsp;moh zvládnout i&nbsp;nějakou tu&nbsp;poslední cestu. Co?“</span></p>
        <p class="chunk" data-nb-ref-number="293" data-nb-words="93" data-nb-chars="593"><span class="idea" data-nb-ref-number="294" id="idea294" data-nb-words="93" data-nb-chars="593">Ten muž v&nbsp;telefonu se&nbsp;zasmál. Stařec ne; ale pochlubil se&nbsp;mu, že&nbsp;se&nbsp;vozil ruskými džípy půl života, tam na&nbsp;střelnici nad Korouhví. Obrovský džíp holohlavého bordelfotra byl sice stokrát pohodlnější než rozhrkané ruské gazíky, ale když se&nbsp;v&nbsp;něm vraceli od&nbsp;hřbitůvku, stařec jako by&nbsp;v&nbsp;béžovém koženém interiéru taky cítil spálený kordit, technickou výbušninu, již používali při odpalování staré munice, kterou technici v&nbsp;muničce nedokázali zlikvidovat jinak. Stařec věděl, že&nbsp;tady žádný kordit cítit nemůže; věděl ale taky, proč jej přesto cítí. V&nbsp;poslední době cítil spálený kordit skoro všude.</span></p>
        <p class="chunk" data-nb-ref-number="294" data-nb-words="13" data-nb-chars="81"><span class="idea" data-nb-ref-number="295" id="idea295" data-nb-words="13" data-nb-chars="81">„To je&nbsp;teda miliónový auto,“ poděkoval, když se&nbsp;obtížně spouštěl z&nbsp;vysoké kabiny.</span></p>
        <p class="chunk" data-nb-ref-number="295" data-nb-words="20" data-nb-chars="133"><span class="idea" data-nb-ref-number="296" id="idea296" data-nb-words="20" data-nb-chars="133">„Spíš třímiliónový, pane Drašar. Někdy ale člověka potěší i&nbsp;lacinější věci. Nechcete, aby vám Darja něco přinesla? Nějaký ty&nbsp;semena?“</span></p>
        <p class="chunk" data-nb-ref-number="296" data-nb-words="18" data-nb-chars="106"><span class="idea" data-nb-ref-number="297" id="idea297" data-nb-words="18" data-nb-chars="106">Stařec na&nbsp;okamžik zaváhal. Tou skulinou k&nbsp;němu vešel svět se&nbsp;všemi pokušeními, se&nbsp;vší tou ďáblovou krásou.</span></p>
        <p class="chunk" data-nb-ref-number="297" data-nb-words="30" data-nb-chars="169"><span class="idea" data-nb-ref-number="298" id="idea298" data-nb-words="30" data-nb-chars="169">„Nebo aby tam u&nbsp;vás chvilku zůstala, ať&nbsp;tam nejste zrovna dneska tak sám? Když člověku umře poslední kamarád a&nbsp;zůstane úplně sám, nejspíš to&nbsp;pro něho není zrovna lehký.“</span></p>
        <p class="chunk" data-nb-ref-number="298" data-nb-words="5" data-nb-chars="32"><span class="idea" data-nb-ref-number="299" id="idea299" data-nb-words="5" data-nb-chars="32">„Nejsem úplně sám,“ řekl stařec.</span></p>
        <p class="chunk" data-nb-ref-number="299" data-nb-words="6" data-nb-chars="40"><span class="idea" data-nb-ref-number="300" id="idea300" data-nb-words="6" data-nb-chars="40">„Nebo kdybyste chtěl ještě někam zajet?“</span></p>
        <p class="chunk" data-nb-ref-number="300" data-nb-words="10" data-nb-chars="67"><span class="idea" data-nb-ref-number="301" id="idea301" data-nb-words="10" data-nb-chars="67">„Myslíte třeba&nbsp;– okouknout ten úžasnej domov důchodců v&nbsp;Litomyšli?“</span></p>
        <p class="chunk" data-nb-ref-number="301" data-nb-words="15" data-nb-chars="83"><span class="idea" data-nb-ref-number="302" id="idea302" data-nb-words="15" data-nb-chars="83">„Třeba. Ale jen kdybyste chtěl. Já&nbsp;na&nbsp;vás přece nijak netlačím, je&nbsp;to&nbsp;jen nabídka.“</span></p>
        <p class="chunk" data-nb-ref-number="302" data-nb-words="70" data-nb-chars="389"><span class="idea" data-nb-ref-number="303" id="idea303" data-nb-words="70" data-nb-chars="389">Stařec ho&nbsp;chvíli pozoroval. Musel přitom zaklánět hlavu. Trocha dešťové vody z&nbsp;klobouku mu&nbsp;přitom stekla za&nbsp;límec kabátu. Vzpomněl si&nbsp;na&nbsp;toho chlápka, co&nbsp;měl v&nbsp;jeho domě pronajatou garsonku a&nbsp;co se&nbsp;tak rád toulával v&nbsp;dešti. Ten mi&nbsp;taky chybět nebude, pomyslel si&nbsp;skoro lhostejně. Snad jen jeho žena, ale i&nbsp;ta má&nbsp;v&nbsp;poslední době jakousi lačnost ve&nbsp;tváři. Jako ty&nbsp;kočky, když je&nbsp;večer krmím.</span></p>
        <p class="chunk" data-nb-ref-number="303" data-nb-words="5" data-nb-chars="26"><span class="idea" data-nb-ref-number="304" id="idea304" data-nb-words="5" data-nb-chars="26">„To radši tu&nbsp;Darju,“ řekl.</span></p>
        <p class="chunk" data-nb-ref-number="304" data-nb-words="73" data-nb-chars="401"><span class="idea" data-nb-ref-number="305" id="idea305" data-nb-words="73" data-nb-chars="401">Když bylo po&nbsp;všem, taky jsem ji&nbsp;vyhledal. Tu&nbsp;mladou ženu, co&nbsp;se&nbsp;jmenovala jako dárek, dáreček převázaný místo stuhy ostnatým drátem. Nedělala už&nbsp;provozní v&nbsp;tom nočním klubu pro osamělé muže&nbsp;– a&nbsp;když jsem se&nbsp;po&nbsp;ní&nbsp;ptal, ten den, kdy jsme si&nbsp;z&nbsp;domu odváželi své poslední věci, nenašel jsem tam ani toho holohlavého muže. Ale snad právě proto se&nbsp;hubená zrzka za&nbsp;barem nebála napsat mi&nbsp;na&nbsp;lísteček adresu.</span></p>
        <p class="chunk" data-nb-ref-number="305" data-nb-words="16" data-nb-chars="96"><span class="idea" data-nb-ref-number="306" id="idea306" data-nb-words="16" data-nb-chars="96">„Pozdravujte ji&nbsp;od&nbsp;Ágnes,“ řekla mi. „Ale kdybyste byl opravdu osamělej, umím toho víc než ona.“</span></p>
        <p class="chunk" data-nb-ref-number="306" data-nb-words="6" data-nb-chars="41"><span class="idea" data-nb-ref-number="307" id="idea307" data-nb-words="6" data-nb-chars="41">„Třeba někdy příště,“ řekl jsem zdvořile.</span></p>
        <p class="chunk" data-nb-ref-number="307" data-nb-words="18" data-nb-chars="96"><span class="idea" data-nb-ref-number="308" id="idea308" data-nb-words="18" data-nb-chars="96">„Tady už&nbsp;žádný příště nebude. Šéf to&nbsp;tu&nbsp;prodává. Prý je&nbsp;to&nbsp;tu&nbsp;nějak prokletý, věřil byste tomu?“</span></p>
        <p class="chunk" data-nb-ref-number="308" data-nb-words="91" data-nb-chars="534"><span class="idea" data-nb-ref-number="309" id="idea309" data-nb-words="91" data-nb-chars="534">Trvalo skoro půl roku, než jsem se&nbsp;na&nbsp;tu&nbsp;adresu vypravil. Půl roku, kdy jsem zkoušel rozlousknout jediné semeno, tvrdé jako ty&nbsp;plané ořechy, co&nbsp;z&nbsp;nich lidoví šperkaři vyřezávají srdíčka. Darja měla srdíčko vytetované na&nbsp;levém stehně, zevnitř a&nbsp;úplně nahoře, takže jste je&nbsp;mohli vidět, jen když roztáhla ta&nbsp;svá svalnatá stehna&nbsp;– ale tentokrát jsem se&nbsp;tou krásou nemohl pokochat. Řekla mi&nbsp;to&nbsp;rovnou, sotvaže jsem ji&nbsp;v&nbsp;tom novém červeném domě u&nbsp;hlavní silnice na&nbsp;Vídeň vyhledal. Moc jsem vyhledávat nemusel. Stála za&nbsp;barem hned u&nbsp;vchodu.</span></p>
        <p class="chunk" data-nb-ref-number="309" data-nb-words="17" data-nb-chars="112"><span class="idea" data-nb-ref-number="310" id="idea310" data-nb-words="17" data-nb-chars="112">„Tenhle barák vypadá zdálky jak hasičská zbrojnice,“ řekl jsem. „U&nbsp;děvčat jdu na&nbsp;dračku, protože mám stříkačku.“</span></p>
        <p class="chunk" data-nb-ref-number="310" data-nb-words="12" data-nb-chars="79"><span class="idea" data-nb-ref-number="311" id="idea311" data-nb-words="12" data-nb-chars="79">„Ani si&nbsp;neumíš představit, kolikrát už&nbsp;jsem všechny tyhle pitomý fóry slyšela.“</span></p>
        <p class="chunk" data-nb-ref-number="311" data-nb-words="7" data-nb-chars="36"><span class="idea" data-nb-ref-number="312" id="idea312" data-nb-words="7" data-nb-chars="36">„Ještě nedávno ses jim i&nbsp;smála, ne?“</span></p>
        <p class="chunk" data-nb-ref-number="312" data-nb-words="9" data-nb-chars="54"><span class="idea" data-nb-ref-number="313" id="idea313" data-nb-words="9" data-nb-chars="54">„Teď už&nbsp;nemusím. Dělám tu&nbsp;akorát kelnerku a&nbsp;provozní.“</span></p>
        <p class="chunk" data-nb-ref-number="313" data-nb-words="6" data-nb-chars="31"><span class="idea" data-nb-ref-number="314" id="idea314" data-nb-words="6" data-nb-chars="31">„Jako bych to&nbsp;už&nbsp;někdy slyšel.“</span></p>
        <p class="chunk" data-nb-ref-number="314" data-nb-words="10" data-nb-chars="51"><span class="idea" data-nb-ref-number="315" id="idea315" data-nb-words="10" data-nb-chars="51">„Jenže teď už&nbsp;je&nbsp;to&nbsp;pravda. Mám přes kundu křížek.“</span></p>
        <p class="chunk" data-nb-ref-number="315" data-nb-words="2" data-nb-chars="16"><span class="idea" data-nb-ref-number="316" id="idea316" data-nb-words="2" data-nb-chars="16">„Svatej křížek?“</span></p>
        <p class="chunk" data-nb-ref-number="316" data-nb-words="4" data-nb-chars="22"><span class="idea" data-nb-ref-number="317" id="idea317" data-nb-words="4" data-nb-chars="22">„Ha-ha. Tak co&nbsp;chceš?“</span></p>
        <p class="chunk" data-nb-ref-number="317" data-nb-words="25" data-nb-chars="144"><span class="idea" data-nb-ref-number="318" id="idea318" data-nb-words="25" data-nb-chars="144">Chvíli jsem ji&nbsp;pozoroval. Bylo těsně po&nbsp;poledni, lokál byl ještě prázdný a&nbsp;to denní světlo jí&nbsp;moc nepřidávalo na&nbsp;kráse. „Kromě tebe?“ řekl jsem.</span></p>
        <p class="chunk" data-nb-ref-number="318" data-nb-words="10" data-nb-chars="59"><span class="idea" data-nb-ref-number="319" id="idea319" data-nb-words="10" data-nb-chars="59">„Nežvaň. Zadarmo bych s&nbsp;tebou nešla, za&nbsp;prachy už&nbsp;nedávám.“</span></p>
        <p class="chunk" data-nb-ref-number="319" data-nb-words="25" data-nb-chars="122"><span class="idea" data-nb-ref-number="320" id="idea320" data-nb-words="25" data-nb-chars="122">„A&nbsp;já už&nbsp;po&nbsp;ránu nechlastám,“ řekl jsem. „Není to&nbsp;úžasný, jak jsme šli oba do&nbsp;sebe? Že&nbsp;by&nbsp;za&nbsp;to&nbsp;mohl ten biblický stařec?“</span></p>
        <p class="chunk" data-nb-ref-number="320" data-nb-words="41" data-nb-chars="261"><span class="idea" data-nb-ref-number="321" id="idea321" data-nb-words="41" data-nb-chars="261">Teď ona pozoruje mě. Jen okamžik, očima zkušené ženy. Pak sáhne pod barový pult. Nevytáhne baseballovou pálku, ale láhev vodky. Naleje plnou skleničku, ruka se&nbsp;jí&nbsp;nezachvěje. Na&nbsp;rozdíl od&nbsp;těch mých, jež ovšem naštěstí zůstávají pevně přilepeny k&nbsp;barovému pultu.</span></p>
        <p class="chunk" data-nb-ref-number="321" data-nb-words="8" data-nb-chars="48"><span class="idea" data-nb-ref-number="322" id="idea322" data-nb-words="8" data-nb-chars="48">„Ani jednu na&nbsp;jeho památku, než odsuď vypadneš?“</span></p>
        <p class="chunk" data-nb-ref-number="322" data-nb-words="6" data-nb-chars="34"><span class="idea" data-nb-ref-number="323" id="idea323" data-nb-words="6" data-nb-chars="34">„Neříkal jsem, že&nbsp;už&nbsp;ráno nepiju?“</span></p>
        <p class="chunk" data-nb-ref-number="323" data-nb-words="26" data-nb-chars="154"><span class="idea" data-nb-ref-number="324" id="idea324" data-nb-words="26" data-nb-chars="154">„Já zase říkala, že&nbsp;už&nbsp;nepíchám za&nbsp;prachy. Ale když je&nbsp;moc velkej frmol&nbsp;– když třeba přijede zájezd japonských turistů&nbsp;– ještě občas vypomůžu. Výjimečně.“</span></p>
        <p class="chunk" data-nb-ref-number="324" data-nb-words="10" data-nb-chars="57"><span class="idea" data-nb-ref-number="325" id="idea325" data-nb-words="10" data-nb-chars="57">Odsunu tu&nbsp;skleničku. „Přišel jsem se&nbsp;jen na&nbsp;něco zeptat.“</span></p>
        <p class="chunk" data-nb-ref-number="325" data-nb-words="4" data-nb-chars="26"><span class="idea" data-nb-ref-number="326" id="idea326" data-nb-words="4" data-nb-chars="26">„Takový tu&nbsp;máme nejradši.“</span></p>
        <p class="chunk" data-nb-ref-number="326" data-nb-words="3" data-nb-chars="17"><span class="idea" data-nb-ref-number="327" id="idea327" data-nb-words="3" data-nb-chars="17">„Ukázalas mu&nbsp;ji?“</span></p>
        <p class="chunk" data-nb-ref-number="327" data-nb-words="40" data-nb-chars="227"><span class="idea" data-nb-ref-number="328" id="idea328" data-nb-words="40" data-nb-chars="227">Chvíli mě&nbsp;pozoruje přes pult, ta&nbsp;děvka. V&nbsp;nějakém jiném světě, jiném životě, na&nbsp;nějž mi&nbsp;dělá naděje moje oblíbená kvantová fyzika, bychom si&nbsp;mohli být i&nbsp;blízcí. Opravdu blízcí. Možná by&nbsp;to&nbsp;nebyl horší svět než tento, řekl bych.</span></p>
        <p class="chunk" data-nb-ref-number="328" data-nb-words="2" data-nb-chars="15"><span class="idea" data-nb-ref-number="329" id="idea329" data-nb-words="2" data-nb-chars="15">„Zbláznil ses?“</span></p>
        <p class="chunk" data-nb-ref-number="329" data-nb-words="25" data-nb-chars="119"><span class="idea" data-nb-ref-number="330" id="idea330" data-nb-words="25" data-nb-chars="119">„Spíš se&nbsp;mi&nbsp;zdá, že&nbsp;se&nbsp;zbláznil on. Jenom nevím, jestli z&nbsp;toho, že&nbsp;ji&nbsp;viděl, nebo spíš z&nbsp;toho, jak moc ji&nbsp;<em>chtěl</em> vidět.“</span></p>
        <p class="chunk" data-nb-ref-number="330" data-nb-words="9" data-nb-chars="56"><span class="idea" data-nb-ref-number="331" id="idea331" data-nb-words="9" data-nb-chars="56">„Copak nevíš, že&nbsp;kurvy nikdy nemluví o&nbsp;svých klientech?“</span></p>
        <p class="chunk" data-nb-ref-number="331" data-nb-words="7" data-nb-chars="53"><span class="idea" data-nb-ref-number="332" id="idea332" data-nb-words="7" data-nb-chars="53">„To jsi vázána lékařským, nebo zpovědním tajemstvím?“</span></p>
        <p class="chunk" data-nb-ref-number="332" data-nb-words="2" data-nb-chars="16"><span class="idea" data-nb-ref-number="333" id="idea333" data-nb-words="2" data-nb-chars="16">„Vobojím, vole.“</span></p>
        <p class="chunk" data-nb-ref-number="333" data-nb-words="17" data-nb-chars="89"><span class="idea" data-nb-ref-number="334" id="idea334" data-nb-words="17" data-nb-chars="89">„Tak se&nbsp;mi&nbsp;zdá, že&nbsp;tolik myslel na&nbsp;tvou díru, až&nbsp;nadělal vrtačkou díry do&nbsp;celýho baráku.“</span></p>
        <p class="chunk" data-nb-ref-number="334" data-nb-words="1" data-nb-chars="9"><span class="idea" data-nb-ref-number="335" id="idea335" data-nb-words="1" data-nb-chars="9">„Nežvaň.“</span></p>
        <p class="chunk" data-nb-ref-number="335" data-nb-words="20" data-nb-chars="118"><span class="idea" data-nb-ref-number="336" id="idea336" data-nb-words="20" data-nb-chars="118">„A&nbsp;do těch dírek nastrkal podobný šulky, jako chlapi strkají do&nbsp;té&nbsp;tvé dírky. Akorát že&nbsp;kordit je&nbsp;trochu průraznější.“</span></p>
        <p class="chunk" data-nb-ref-number="336" data-nb-words="6" data-nb-chars="31"><span class="idea" data-nb-ref-number="337" id="idea337" data-nb-words="6" data-nb-chars="31">„Šéf říkal, že&nbsp;to&nbsp;byl dynamit.“</span></p>
        <p class="chunk" data-nb-ref-number="337" data-nb-words="4" data-nb-chars="21"><span class="idea" data-nb-ref-number="338" id="idea338" data-nb-words="4" data-nb-chars="21">„Vyjde to&nbsp;na&nbsp;stejno.“</span></p>
        <p class="chunk" data-nb-ref-number="338" data-nb-words="28" data-nb-chars="166"><span class="idea" data-nb-ref-number="339" id="idea339" data-nb-words="28" data-nb-chars="166">„Víš, že&nbsp;měl pořádat mejdan na&nbsp;rozloučení s&nbsp;tím barákem? A&nbsp;na oslavu, že&nbsp;to&nbsp;tak dobře prodal šéfovi? Dortíky, chlebíčky, víno. Všechny nás tam pozval. Všechny kurvy.“</span></p>
        <p class="chunk" data-nb-ref-number="339" data-nb-words="5" data-nb-chars="37"><span class="idea" data-nb-ref-number="340" id="idea340" data-nb-words="5" data-nb-chars="37">„Dojemný,“ řeknu. „Fakt moc dojemný.“</span></p>
        <p class="chunk" data-nb-ref-number="340" data-nb-words="55" data-nb-chars="314"><span class="idea" data-nb-ref-number="341" id="idea341" data-nb-words="55" data-nb-chars="314">Ale ona má&nbsp;najednou opravdu slzy v&nbsp;očích. Brečí jak stará děvka, říkávali jsme v&nbsp;pubertě, když jsme ještě nevěděli nic ani o&nbsp;děvkách, ani o&nbsp;opravdových důvodech k&nbsp;pláči. „Tehdy to&nbsp;nejspíš chtěl všechno vyhodit do&nbsp;vzduchu, říkal šéf. I&nbsp;s&nbsp;náma všema.“ Utře si&nbsp;slzy, zamyslí se. „Škoda že&nbsp;to&nbsp;neudělal, stařík ubohej.“</span></p>
        <p class="chunk" data-nb-ref-number="341" data-nb-words="8" data-nb-chars="49"><span class="idea" data-nb-ref-number="342" id="idea342" data-nb-words="8" data-nb-chars="49">I&nbsp;já zvážním. „Mně teda nikdy ubohej nepřipadal.“</span></p>
        <p class="chunk" data-nb-ref-number="342" data-nb-words="9" data-nb-chars="45"><span class="idea" data-nb-ref-number="343" id="idea343" data-nb-words="9" data-nb-chars="45">„Ale mně taky ne. Jenom tak žvaním, po&nbsp;ránu.“</span></p>
        <p class="chunk" data-nb-ref-number="343" data-nb-words="4" data-nb-chars="21"><span class="idea" data-nb-ref-number="344" id="idea344" data-nb-words="4" data-nb-chars="21">„Tak ukázalas mu&nbsp;ji?“</span></p>
        <p class="chunk" data-nb-ref-number="344" data-nb-words="13" data-nb-chars="70"><span class="idea" data-nb-ref-number="345" id="idea345" data-nb-words="13" data-nb-chars="70">Chvíli mě&nbsp;pozoruje. „Vsadím se, že&nbsp;tebe by&nbsp;na&nbsp;ten mejdan pozval taky.“</span></p>
        <p class="chunk" data-nb-ref-number="345" data-nb-words="7" data-nb-chars="36"><span class="idea" data-nb-ref-number="346" id="idea346" data-nb-words="7" data-nb-chars="36">„To sotva. Mě&nbsp;měl totiž docela rád.“</span></p>
        <p class="chunk" data-nb-ref-number="346" data-nb-words="30" data-nb-chars="165"><span class="idea" data-nb-ref-number="347" id="idea347" data-nb-words="30" data-nb-chars="165">„To určitě. <em>Mě</em> měl totiž docela rád.“ Zase se&nbsp;zamyslí. Vypadá to, jako by&nbsp;jazykem hledala něco uvízlého mezi zuby. „Že by&nbsp;nás chtěl proto vyhodit do&nbsp;luftu? Z&nbsp;lásky?“</span></p>
        <p class="chunk" data-nb-ref-number="347" data-nb-words="15" data-nb-chars="92"><span class="idea" data-nb-ref-number="348" id="idea348" data-nb-words="15" data-nb-chars="92">„Tohle mi&nbsp;fakt chybělo,“ řeknu, protože tonu v&nbsp;rozpacích. „Slyšet děvku, jak mluví o&nbsp;lásce.“</span></p>
        <p class="chunk" data-nb-ref-number="348" data-nb-words="20" data-nb-chars="139"><span class="idea" data-nb-ref-number="349" id="idea349" data-nb-words="20" data-nb-chars="139">Natáhne ruku, tu&nbsp;svou nádherně tvarovanou ruku, a&nbsp;napodobí nejslavnější gesto archanděla Gabriela. „Támhle jsou dveře, vole. Radši už&nbsp;běž.“</span></p>
        <p class="chunk" data-nb-ref-number="349" data-nb-words="32" data-nb-chars="183"><span class="idea" data-nb-ref-number="350" id="idea350" data-nb-words="32" data-nb-chars="183">Pozvednu kalíšek s&nbsp;vodkou, ale nenapiju se. Jenom zkouším, jestli se&nbsp;mi&nbsp;bude chvět ruka. „Víš, že&nbsp;on&nbsp;opravdu myslel na&nbsp;vagínu jako na&nbsp;nějaký dveře? Na&nbsp;průchod někam na&nbsp;druhou stranu?“</span></p>
        <p class="chunk" data-nb-ref-number="350" data-nb-words="50" data-nb-chars="295"><span class="idea" data-nb-ref-number="351" id="idea351" data-nb-words="50" data-nb-chars="295">Ale laciným mudrováním tuhle dívku neoslníte; možná už&nbsp;vůbec ničím laciným. „To my&nbsp;tu&nbsp;máme u&nbsp;dveří vyhazovače, víš. Aspoň většinou. Teď po&nbsp;ránu ale nejspíš ještě chrápe. Chrápe v&nbsp;mý posteli, rozumíš? Proto už&nbsp;za&nbsp;prachy nedávám. Mám ho&nbsp;vzbudit? Možná pak budeš mít hubu sešívanou stejně jako já.“</span></p>
        <p class="chunk" data-nb-ref-number="351" data-nb-words="59" data-nb-chars="310"><span class="idea" data-nb-ref-number="352" id="idea352" data-nb-words="59" data-nb-chars="310">Pochopím, že&nbsp;to&nbsp;myslí vážně. Zvednu se. A&nbsp;ona mě&nbsp;chytí za&nbsp;ruku a&nbsp;řekne mi&nbsp;to. Opravdu mi&nbsp;to&nbsp;řekne. Proto se&nbsp;tak rád dívám v&nbsp;televizi na&nbsp;ženský tenis. Nikdy nevíte, kdy přijde zvrat. To&nbsp;říkám uznale, mé&nbsp;dámy. Vypil jsem tu&nbsp;vodku, poslouchal její zastřený hlas… a&nbsp;teď už&nbsp;druhý rok přemýšlím, jak tu&nbsp;scénu napsat.</span></p>
        <p class="chunk" data-nb-ref-number="352" data-nb-words="2" data-nb-chars="12"><span class="idea" data-nb-ref-number="353" id="idea353" data-nb-words="2" data-nb-chars="12">Nedokážu to.</span></p>
        <p class="chunk" data-nb-ref-number="353" data-nb-words="3" data-nb-chars="18"><span class="idea" data-nb-ref-number="354" id="idea354" data-nb-words="3" data-nb-chars="18">Musím jen citovat.</span></p>
        <p class="chunk" data-nb-ref-number="354" data-nb-words="29" data-nb-chars="150"><span class="idea" data-nb-ref-number="355" id="idea355" data-nb-words="29" data-nb-chars="150">„Když jsem za&nbsp;ním přišla, byl v&nbsp;tý svý obrovský kuchyni. V&nbsp;tom černým kvádru z&nbsp;pohřbu vypadal trochu jako farář&nbsp;– a&nbsp;to mi&nbsp;na&nbsp;odvaze zrovna nepřidalo.“</span></p>
        <p class="chunk" data-nb-ref-number="355" data-nb-words="6" data-nb-chars="37"><span class="idea" data-nb-ref-number="356" id="idea356" data-nb-words="6" data-nb-chars="37">„Copak tys nikdy nešukala s&nbsp;farářem?“</span></p>
        <p class="chunk" data-nb-ref-number="356" data-nb-words="6" data-nb-chars="32"><span class="idea" data-nb-ref-number="357" id="idea357" data-nb-words="6" data-nb-chars="32">„Vole. Já&nbsp;s&nbsp;ním přece nešukala.“</span></p>
        <p class="chunk" data-nb-ref-number="357" data-nb-words="6" data-nb-chars="38"><span class="idea" data-nb-ref-number="358" id="idea358" data-nb-words="6" data-nb-chars="38">„Neměli jste ani malou soukromou mši?“</span></p>
        <p class="chunk" data-nb-ref-number="358" data-nb-words="54" data-nb-chars="273"><span class="idea" data-nb-ref-number="359" id="idea359" data-nb-words="54" data-nb-chars="273">Ale ona mi&nbsp;jen případně řekne, že&nbsp;jsem opravdu pitomec&nbsp;– řekne mi&nbsp;to, jako by&nbsp;se&nbsp;za&nbsp;mě&nbsp;<em>styděla</em>&nbsp;– a&nbsp;pak mi&nbsp;to&nbsp;rychle popíše. Vsadil bych se, že&nbsp;teď už&nbsp;se&nbsp;stydí doopravdy (a něco jako ostych cítím i&nbsp;já, když teď ťukám do&nbsp;klávesnice jako ten stařec do&nbsp;slunečnicových semínek).</span></p>
        <p class="chunk" data-nb-ref-number="359" data-nb-words="7" data-nb-chars="38"><span class="idea" data-nb-ref-number="360" id="idea360" data-nb-words="7" data-nb-chars="38">„Ale nesmíš to&nbsp;vůbec nikomu říct. Jo?“</span></p>
        <p class="chunk" data-nb-ref-number="360" data-nb-words="1" data-nb-chars="8"><span class="idea" data-nb-ref-number="361" id="idea361" data-nb-words="1" data-nb-chars="8">„Jasně.“</span></p>
        <p class="chunk" data-nb-ref-number="361" data-nb-words="64" data-nb-chars="336"><span class="idea" data-nb-ref-number="362" id="idea362" data-nb-words="64" data-nb-chars="336">Pak mi&nbsp;vypráví, jak v&nbsp;té páchnoucí kuchyni začala s&nbsp;kondolencí k&nbsp;úmrtí přítele&nbsp;– a&nbsp;jak ten stařec skoro pořád stál zády k&nbsp;ní a&nbsp;díval se&nbsp;z&nbsp;okna do&nbsp;deštivého soumraku, jako by&nbsp;někoho vyhlížel. Jen přes rameno jí&nbsp;pak řekl, že&nbsp;pro Hájka byla smrt nejspíš vysvobozením, protože v&nbsp;poslední době se&nbsp;mu&nbsp;kalil rozum a&nbsp;pořád jen mluvil o&nbsp;kundách.</span></p>
        <p class="chunk" data-nb-ref-number="362" data-nb-words="7" data-nb-chars="47"><span class="idea" data-nb-ref-number="363" id="idea363" data-nb-words="7" data-nb-chars="47">„Neříkej. Pan Drašar opravdu řekl slovo kunda?“</span></p>
        <p class="chunk" data-nb-ref-number="363" data-nb-words="51" data-nb-chars="267"><span class="idea" data-nb-ref-number="364" id="idea364" data-nb-words="51" data-nb-chars="267">„No jo, taky mě&nbsp;to&nbsp;vyděsilo. Opravdu. Nejspíš proto mi&nbsp;to&nbsp;hned nedošlo. Nedocvaklo mi&nbsp;to, i&nbsp;když bych o&nbsp;tomhle už&nbsp;měla něco vědět. Kráva pitomá! U&nbsp;něho mi&nbsp;to&nbsp;prostě nedošlo, dokud mi&nbsp;neřek, že&nbsp;jestli chci pro něho opravdu něco udělat, tak že&nbsp;by&nbsp;mě&nbsp;chtěl vidět nahou.“</span></p>
        <p class="chunk" data-nb-ref-number="364" data-nb-words="31" data-nb-chars="197"><span class="idea" data-nb-ref-number="365" id="idea365" data-nb-words="31" data-nb-chars="197">Když dlouho mlčí, radši ji&nbsp;popostrčím; co&nbsp;když za&nbsp;chvíli přijede zájezd japonských turistů, kteří budou chtít fotografovat i&nbsp;něco jiného než nedaleký Svatý kopeček, jenž se&nbsp;tyčí nad tímto bordelem?</span></p>
        <p class="chunk" data-nb-ref-number="365" data-nb-words="12" data-nb-chars="59"><span class="idea" data-nb-ref-number="366" id="idea366" data-nb-words="12" data-nb-chars="59">„On fakt řekl&nbsp;– nahou? Neřek aspoň&nbsp;– jak tě&nbsp;Pánbů stvořil?“</span></p>
        <p class="chunk" data-nb-ref-number="366" data-nb-words="4" data-nb-chars="24"><span class="idea" data-nb-ref-number="367" id="idea367" data-nb-words="4" data-nb-chars="24">„Neser mě&nbsp;s&nbsp;pánembohem!“</span></p>
        <p class="chunk" data-nb-ref-number="367" data-nb-words="20" data-nb-chars="117"><span class="idea" data-nb-ref-number="368" id="idea368" data-nb-words="20" data-nb-chars="117">„Copak tys nepočítala s&nbsp;tím, že&nbsp;k&nbsp;něčemu takovýmu jednou dojde? Copak tě&nbsp;tvůj šéf neposílal za&nbsp;Drašarem právě proto?“</span></p>
        <p class="chunk" data-nb-ref-number="368" data-nb-words="13" data-nb-chars="75"><span class="idea" data-nb-ref-number="369" id="idea369" data-nb-words="13" data-nb-chars="75">„Škoda že&nbsp;ten barák nestih odpálit aspoň s&nbsp;ním, s&nbsp;tím holohlavým prasetem!“</span></p>
        <p class="chunk" data-nb-ref-number="369" data-nb-words="7" data-nb-chars="34"><span class="idea" data-nb-ref-number="370" id="idea370" data-nb-words="7" data-nb-chars="34">„Jak ti&nbsp;to&nbsp;pan Drašar vůbec řekl?“</span></p>
        <p class="chunk" data-nb-ref-number="370" data-nb-words="1" data-nb-chars="7"><span class="idea" data-nb-ref-number="371" id="idea371" data-nb-words="1" data-nb-chars="7">„Řekl.“</span></p>
        <p class="chunk" data-nb-ref-number="371" data-nb-words="2" data-nb-chars="10"><span class="idea" data-nb-ref-number="372" id="idea372" data-nb-words="2" data-nb-chars="10">„Ale jak?“</span></p>
        <p class="chunk" data-nb-ref-number="372" data-nb-words="1" data-nb-chars="10"><span class="idea" data-nb-ref-number="373" id="idea373" data-nb-words="1" data-nb-chars="10">„Neřeknu.“</span></p>
        <p class="chunk" data-nb-ref-number="373" data-nb-words="1" data-nb-chars="8"><span class="idea" data-nb-ref-number="374" id="idea374" data-nb-words="1" data-nb-chars="8">„Škoda.“</span></p>
        <p class="chunk" data-nb-ref-number="374" data-nb-words="4" data-nb-chars="23"><span class="idea" data-nb-ref-number="375" id="idea375" data-nb-words="4" data-nb-chars="23">„Jen tak. Přes rameno.“</span></p>
        <p class="chunk" data-nb-ref-number="375" data-nb-words="3" data-nb-chars="13"><span class="idea" data-nb-ref-number="376" id="idea376" data-nb-words="3" data-nb-chars="13">„Ti to&nbsp;řekl?“</span></p>
        <p class="chunk" data-nb-ref-number="376" data-nb-words="1" data-nb-chars="5"><span class="idea" data-nb-ref-number="377" id="idea377" data-nb-words="1" data-nb-chars="5">„Jo.“</span></p>
        <p class="chunk" data-nb-ref-number="377" data-nb-words="8" data-nb-chars="38"><span class="idea" data-nb-ref-number="378" id="idea378" data-nb-words="8" data-nb-chars="38">„Pořád stál k&nbsp;tobě zády? U&nbsp;toho okna?“</span></p>
        <p class="chunk" data-nb-ref-number="378" data-nb-words="12" data-nb-chars="60"><span class="idea" data-nb-ref-number="379" id="idea379" data-nb-words="12" data-nb-chars="60">„Jo. Furt jen čuměl do&nbsp;toho deště, jako by&nbsp;na&nbsp;někoho čekal.“</span></p>
        <p class="chunk" data-nb-ref-number="379" data-nb-words="2" data-nb-chars="7"><span class="idea" data-nb-ref-number="380" id="idea380" data-nb-words="2" data-nb-chars="7">„A&nbsp;ty?“</span></p>
        <p class="chunk" data-nb-ref-number="380" data-nb-words="2" data-nb-chars="8"><span class="idea" data-nb-ref-number="381" id="idea381" data-nb-words="2" data-nb-chars="8">„No jo.“</span></p>
        <p class="chunk" data-nb-ref-number="381" data-nb-words="2" data-nb-chars="14"><span class="idea" data-nb-ref-number="382" id="idea382" data-nb-words="2" data-nb-chars="14">„Ses svlíkla?“</span></p>
        <p class="chunk" data-nb-ref-number="382" data-nb-words="2" data-nb-chars="14"><span class="idea" data-nb-ref-number="383" id="idea383" data-nb-words="2" data-nb-chars="14">„Vždyť říkám.“</span></p>
        <p class="chunk" data-nb-ref-number="383" data-nb-words="1" data-nb-chars="10"><span class="idea" data-nb-ref-number="384" id="idea384" data-nb-words="1" data-nb-chars="10">„Neříkáš.“</span></p>
        <p class="chunk" data-nb-ref-number="384" data-nb-words="13" data-nb-chars="69"><span class="idea" data-nb-ref-number="385" id="idea385" data-nb-words="13" data-nb-chars="69">„Jsem kurva, ne? Když mi&nbsp;chlap řekne, ať&nbsp;se&nbsp;svlíknu, tak se&nbsp;svlíknu.“</span></p>
        <p class="chunk" data-nb-ref-number="385" data-nb-words="1" data-nb-chars="8"><span class="idea" data-nb-ref-number="386" id="idea386" data-nb-words="1" data-nb-chars="8">„Úplně?“</span></p>
        <p class="chunk" data-nb-ref-number="386" data-nb-words="3" data-nb-chars="15"><span class="idea" data-nb-ref-number="387" id="idea387" data-nb-words="3" data-nb-chars="15">„Proč se&nbsp;ptáš?“</span></p>
        <p class="chunk" data-nb-ref-number="387" data-nb-words="5" data-nb-chars="26"><span class="idea" data-nb-ref-number="388" id="idea388" data-nb-words="5" data-nb-chars="26">„Přijde mi&nbsp;to&nbsp;– důležitý.“</span></p>
        <p class="chunk" data-nb-ref-number="388" data-nb-words="3" data-nb-chars="16"><span class="idea" data-nb-ref-number="389" id="idea389" data-nb-words="3" data-nb-chars="16">„Rajcuje tě&nbsp;to?“</span></p>
        <p class="chunk" data-nb-ref-number="389" data-nb-words="1" data-nb-chars="7"><span class="idea" data-nb-ref-number="390" id="idea390" data-nb-words="1" data-nb-chars="7">„Cože?“</span></p>
        <p class="chunk" data-nb-ref-number="390" data-nb-words="9" data-nb-chars="54"><span class="idea" data-nb-ref-number="391" id="idea391" data-nb-words="9" data-nb-chars="54">„Ta představa, jak se&nbsp;svlíkám v&nbsp;tý smradlavý kuchyni?“</span></p>
        <p class="chunk" data-nb-ref-number="391" data-nb-words="33" data-nb-chars="205"><span class="idea" data-nb-ref-number="392" id="idea392" data-nb-words="33" data-nb-chars="205">A&nbsp;než stačím cokoli udělat, nalehne ňadry na&nbsp;ten barpult a&nbsp;provede kontrolu. Zkušeným hmatem své profese. „Máš štěstí,“ řekne pak. A&nbsp;když namítnu, že&nbsp;jsem si&nbsp;štěstí představoval úplně jinak, jenom odsekne:</span></p>
        <p class="chunk" data-nb-ref-number="392" data-nb-words="33" data-nb-chars="167"><span class="idea" data-nb-ref-number="393" id="idea393" data-nb-words="33" data-nb-chars="167">„Ani on&nbsp;nebyl moc happy, řekla bych. Když se&nbsp;konečně otočil od&nbsp;toho okna. Jen si&nbsp;mě&nbsp;představ&nbsp;– nahá v&nbsp;tý smradlavý kuchyni. Najednou se&nbsp;mi&nbsp;zdálo, že&nbsp;i&nbsp;já celá smrdím!“</span></p>
        <p class="chunk" data-nb-ref-number="393" data-nb-words="9" data-nb-chars="51"><span class="idea" data-nb-ref-number="394" id="idea394" data-nb-words="9" data-nb-chars="51">„No jo, ta&nbsp;jeho kuchyň. Tam člověk rychle načichl.“</span></p>
        <p class="chunk" data-nb-ref-number="394" data-nb-words="7" data-nb-chars="40"><span class="idea" data-nb-ref-number="395" id="idea395" data-nb-words="7" data-nb-chars="40">„Zevnitř, vole. Se&nbsp;mi&nbsp;zdálo, že&nbsp;smrdím.“</span></p>
        <p class="chunk" data-nb-ref-number="395" data-nb-words="3" data-nb-chars="10"><span class="idea" data-nb-ref-number="396" id="idea396" data-nb-words="3" data-nb-chars="10">„A&nbsp;co on?“</span></p>
        <p class="chunk" data-nb-ref-number="396" data-nb-words="3" data-nb-chars="13"><span class="idea" data-nb-ref-number="397" id="idea397" data-nb-words="3" data-nb-chars="13">„Co jako on?“</span></p>
        <p class="chunk" data-nb-ref-number="397" data-nb-words="5" data-nb-chars="27"><span class="idea" data-nb-ref-number="398" id="idea398" data-nb-words="5" data-nb-chars="27">„Co dělal, když tě&nbsp;uviděl?“</span></p>
        <p class="chunk" data-nb-ref-number="398" data-nb-words="1" data-nb-chars="10"><span class="idea" data-nb-ref-number="399" id="idea399" data-nb-words="1" data-nb-chars="10">„Neřeknu.“</span></p>
        <p class="chunk" data-nb-ref-number="399" data-nb-words="2" data-nb-chars="9"><span class="idea" data-nb-ref-number="400" id="idea400" data-nb-words="2" data-nb-chars="9">„No tak.“</span></p>
        <p class="chunk" data-nb-ref-number="400" data-nb-words="5" data-nb-chars="24"><span class="idea" data-nb-ref-number="401" id="idea401" data-nb-words="5" data-nb-chars="24">„Už jsem ti&nbsp;řekla dost.“</span></p>
        <p class="chunk" data-nb-ref-number="401" data-nb-words="5" data-nb-chars="31"><span class="idea" data-nb-ref-number="402" id="idea402" data-nb-words="5" data-nb-chars="31">„Teď už&nbsp;přece nemůžeš přestat.“</span></p>
        <p class="chunk" data-nb-ref-number="402" data-nb-words="9" data-nb-chars="49"><span class="idea" data-nb-ref-number="403" id="idea403" data-nb-words="9" data-nb-chars="49">„Proč ne?“ řekne. „Já už&nbsp;přestala skoro se&nbsp;vším.“</span></p>
        <p class="chunk" data-nb-ref-number="403" data-nb-words="9" data-nb-chars="42"><span class="idea" data-nb-ref-number="404" id="idea404" data-nb-words="9" data-nb-chars="42">„Prosím. Řekni mi&nbsp;to. Já&nbsp;ho&nbsp;měl taky rád.“</span></p>
        <p class="chunk" data-nb-ref-number="404" data-nb-words="32" data-nb-chars="192"><span class="idea" data-nb-ref-number="405" id="idea405" data-nb-words="32" data-nb-chars="192">Zamyslí se. Nebo jen poslouchá, zda <em>něco</em> neuslyší? „Jako bych v&nbsp;tý kuchyni ještě pořád byla, víš. Smradlavá kurva ve&nbsp;smradlavý kuchyni. Když si&nbsp;na&nbsp;to&nbsp;vzpomenu, vždycky ten smrad znovu ucítím.“</span></p>
        <p class="chunk" data-nb-ref-number="405" data-nb-words="23" data-nb-chars="118"><span class="idea" data-nb-ref-number="406" id="idea406" data-nb-words="23" data-nb-chars="118">Co&nbsp;na&nbsp;tohle říct? Taky to&nbsp;cítím. Taky to&nbsp;nechci cítit až&nbsp;do&nbsp;smrti. Takže řeknu: „V&nbsp;tý kuchyni jsi přece nebyla kurva.“</span></p>
        <p class="chunk" data-nb-ref-number="406" data-nb-words="2" data-nb-chars="9"><span class="idea" data-nb-ref-number="407" id="idea407" data-nb-words="2" data-nb-chars="9">„Ale jo.“</span></p>
        <p class="chunk" data-nb-ref-number="407" data-nb-words="1" data-nb-chars="5"><span class="idea" data-nb-ref-number="408" id="idea408" data-nb-words="1" data-nb-chars="5">„Jo?“</span></p>
        <p class="chunk" data-nb-ref-number="408" data-nb-words="8" data-nb-chars="45"><span class="idea" data-nb-ref-number="409" id="idea409" data-nb-words="8" data-nb-chars="45">„Roztáhla jsem nohy, když si&nbsp;přede mě&nbsp;klekl.“</span></p>
        <p class="chunk" data-nb-ref-number="409" data-nb-words="1" data-nb-chars="8"><span class="idea" data-nb-ref-number="410" id="idea410" data-nb-words="1" data-nb-chars="8">„Klekl?“</span></p>
        <p class="chunk" data-nb-ref-number="410" data-nb-words="28" data-nb-chars="147"><span class="idea" data-nb-ref-number="411" id="idea411" data-nb-words="28" data-nb-chars="147">„Na starý noviny, jen si&nbsp;to&nbsp;představ. To&nbsp;mě&nbsp;fakt dostalo&nbsp;– jak si&nbsp;ty&nbsp;noviny napřed pečlivě rozložil na&nbsp;lino, aby si&nbsp;neušpinil to&nbsp;svý černý kvádro.“</span></p>
        <p class="chunk" data-nb-ref-number="411" data-nb-words="4" data-nb-chars="29"><span class="idea" data-nb-ref-number="412" id="idea412" data-nb-words="4" data-nb-chars="29">„Nebyly to&nbsp;Katolický noviny?“</span></p>
        <p class="chunk" data-nb-ref-number="412" data-nb-words="1" data-nb-chars="5"><span class="idea" data-nb-ref-number="413" id="idea413" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="413" data-nb-words="10" data-nb-chars="55"><span class="idea" data-nb-ref-number="414" id="idea414" data-nb-words="10" data-nb-chars="55">„Ty noviny. Ty&nbsp;jediný odbíral, i&nbsp;když byl český bratr.“</span></p>
        <p class="chunk" data-nb-ref-number="414" data-nb-words="35" data-nb-chars="196"><span class="idea" data-nb-ref-number="415" id="idea415" data-nb-words="35" data-nb-chars="196">„Jak to&nbsp;mám sakra vědět? Nepřečetla bych to, ani kdybych měla brejle! Navíc jsem radši na&nbsp;chvíli zavřela oči! Jenom jsem slyšela ten déšť, jak mlátí na&nbsp;střechu, a&nbsp;slyšela jsem ho, jak něco šeptá.“</span></p>
        <p class="chunk" data-nb-ref-number="415" data-nb-words="1" data-nb-chars="5"><span class="idea" data-nb-ref-number="416" id="idea416" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="416" data-nb-words="5" data-nb-chars="28"><span class="idea" data-nb-ref-number="417" id="idea417" data-nb-words="5" data-nb-chars="28">„Já nevím. Bylo to&nbsp;potichu.“</span></p>
        <p class="chunk" data-nb-ref-number="417" data-nb-words="1" data-nb-chars="8"><span class="idea" data-nb-ref-number="418" id="idea418" data-nb-words="1" data-nb-chars="8">„Kecáš.“</span></p>
        <p class="chunk" data-nb-ref-number="418" data-nb-words="6" data-nb-chars="29"><span class="idea" data-nb-ref-number="419" id="idea419" data-nb-words="6" data-nb-chars="29">„Jako by&nbsp;se&nbsp;to. Modlil, víš?“</span></p>
        <p class="chunk" data-nb-ref-number="419" data-nb-words="1" data-nb-chars="7"><span class="idea" data-nb-ref-number="420" id="idea420" data-nb-words="1" data-nb-chars="7">„Fakt?“</span></p>
        <p class="chunk" data-nb-ref-number="420" data-nb-words="3" data-nb-chars="18"><span class="idea" data-nb-ref-number="421" id="idea421" data-nb-words="3" data-nb-chars="18">„Mi to&nbsp;připadalo.“</span></p>
        <p class="chunk" data-nb-ref-number="421" data-nb-words="8" data-nb-chars="36"><span class="idea" data-nb-ref-number="422" id="idea422" data-nb-words="8" data-nb-chars="36">„Díval se&nbsp;ti&nbsp;mezi nohy a&nbsp;modlil se?“</span></p>
        <p class="chunk" data-nb-ref-number="422" data-nb-words="1" data-nb-chars="5"><span class="idea" data-nb-ref-number="423" id="idea423" data-nb-words="1" data-nb-chars="5">„Jo.“</span></p>
        <p class="chunk" data-nb-ref-number="423" data-nb-words="2" data-nb-chars="11"><span class="idea" data-nb-ref-number="424" id="idea424" data-nb-words="2" data-nb-chars="11">„Můj bože.“</span></p>
        <p class="chunk" data-nb-ref-number="424" data-nb-words="3" data-nb-chars="20"><span class="idea" data-nb-ref-number="425" id="idea425" data-nb-words="3" data-nb-chars="20">„Tohle přesně řekl.“</span></p>
        <p class="chunk" data-nb-ref-number="425" data-nb-words="1" data-nb-chars="5"><span class="idea" data-nb-ref-number="426" id="idea426" data-nb-words="1" data-nb-chars="5">„<em>Co?</em>“</span></p>
        <p class="chunk" data-nb-ref-number="426" data-nb-words="2" data-nb-chars="8"><span class="idea" data-nb-ref-number="427" id="idea427" data-nb-words="2" data-nb-chars="8">„Co ty.“</span></p>
        <p class="chunk" data-nb-ref-number="427" data-nb-words="9" data-nb-chars="41"><span class="idea" data-nb-ref-number="428" id="idea428" data-nb-words="9" data-nb-chars="41">„Říkal můj bože a&nbsp;díval se&nbsp;ti&nbsp;mezi nohy?“</span></p>
        <p class="chunk" data-nb-ref-number="428" data-nb-words="5" data-nb-chars="22"><span class="idea" data-nb-ref-number="429" id="idea429" data-nb-words="5" data-nb-chars="22">„Ale pak taky do&nbsp;očí.“</span></p>
        <p class="chunk" data-nb-ref-number="429" data-nb-words="2" data-nb-chars="9"><span class="idea" data-nb-ref-number="430" id="idea430" data-nb-words="2" data-nb-chars="9">„Do očí?“</span></p>
        <p class="chunk" data-nb-ref-number="430" data-nb-words="4" data-nb-chars="19"><span class="idea" data-nb-ref-number="431" id="idea431" data-nb-words="4" data-nb-chars="19">„To už&nbsp;bylo horší.“</span></p>
        <p class="chunk" data-nb-ref-number="431" data-nb-words="5" data-nb-chars="25"><span class="idea" data-nb-ref-number="432" id="idea432" data-nb-words="5" data-nb-chars="25">„To taky říkal můj bože?“</span></p>
        <p class="chunk" data-nb-ref-number="432" data-nb-words="1" data-nb-chars="5"><span class="idea" data-nb-ref-number="433" id="idea433" data-nb-words="1" data-nb-chars="5">„Ne.“</span></p>
        <p class="chunk" data-nb-ref-number="433" data-nb-words="1" data-nb-chars="5"><span class="idea" data-nb-ref-number="434" id="idea434" data-nb-words="1" data-nb-chars="5">„Ne?“</span></p>
        <p class="chunk" data-nb-ref-number="434" data-nb-words="3" data-nb-chars="12"><span class="idea" data-nb-ref-number="435" id="idea435" data-nb-words="3" data-nb-chars="12">„A&nbsp;co teda?“</span></p>
        <p class="chunk" data-nb-ref-number="435" data-nb-words="1" data-nb-chars="10"><span class="idea" data-nb-ref-number="436" id="idea436" data-nb-words="1" data-nb-chars="10">„Neřeknu.“</span></p>
        <p class="chunk" data-nb-ref-number="436" data-nb-words="1" data-nb-chars="8"><span class="idea" data-nb-ref-number="437" id="idea437" data-nb-words="1" data-nb-chars="8">„Řekni.“</span></p>
        <p class="chunk" data-nb-ref-number="437" data-nb-words="1" data-nb-chars="10"><span class="idea" data-nb-ref-number="438" id="idea438" data-nb-words="1" data-nb-chars="10">„Neřeknu.“</span></p>
        <p class="chunk" data-nb-ref-number="438" data-nb-words="1" data-nb-chars="9"><span class="idea" data-nb-ref-number="439" id="idea439" data-nb-words="1" data-nb-chars="9">„<em>Prosím.</em>“</span></p>
        <p class="chunk" data-nb-ref-number="439" data-nb-words="57" data-nb-chars="301"><span class="idea" data-nb-ref-number="440" id="idea440" data-nb-words="57" data-nb-chars="301">Řekne, že&nbsp;neřekne, a&nbsp;pak mi&nbsp;to&nbsp;řekne. Takže to&nbsp;vypadá skoro jako pravda. Naleje si&nbsp;taky panáka vodky, rukou už&nbsp;zdaleka ne&nbsp;tak pevnou, dosud však krásnou jako z&nbsp;Michelangelova skicáře, a&nbsp;řekne mi, jak pan Drašar těžce vstal z&nbsp;těch novin&nbsp;– „musela jsem mu&nbsp;trochu pomoct, víš“&nbsp;– a&nbsp;pak ji&nbsp;políbil na&nbsp;ústa.</span></p>
        <p class="chunk" data-nb-ref-number="440" data-nb-words="7" data-nb-chars="37"><span class="idea" data-nb-ref-number="441" id="idea441" data-nb-words="7" data-nb-chars="37">„Cože?“ řeknu. „On ti&nbsp;fakt dal pusu?“</span></p>
        <p class="chunk" data-nb-ref-number="441" data-nb-words="7" data-nb-chars="32"><span class="idea" data-nb-ref-number="442" id="idea442" data-nb-words="7" data-nb-chars="32">„No jo. Co&nbsp;se&nbsp;tak hrozně divíš?“</span></p>
        <p class="chunk" data-nb-ref-number="442" data-nb-words="13" data-nb-chars="68"><span class="idea" data-nb-ref-number="443" id="idea443" data-nb-words="13" data-nb-chars="68">„Jenom to. Žes mu&nbsp;to&nbsp;dovolila. Myslel jsem, že&nbsp;ty&nbsp;se&nbsp;nikdy nelíbáš.“</span></p>
        <p class="chunk" data-nb-ref-number="443" data-nb-words="6" data-nb-chars="44"><span class="idea" data-nb-ref-number="444" id="idea444" data-nb-words="6" data-nb-chars="44">„Jemu bych dovolila všechno. Úplně všechno.“</span></p>
        <p class="chunk" data-nb-ref-number="444" data-nb-words="1" data-nb-chars="4"><span class="idea" data-nb-ref-number="445" id="idea445" data-nb-words="1" data-nb-chars="4">„A?“</span></p>
        <p class="chunk" data-nb-ref-number="445" data-nb-words="4" data-nb-chars="18"><span class="idea" data-nb-ref-number="446" id="idea446" data-nb-words="4" data-nb-chars="18">„A&nbsp;to je&nbsp;všechno.“</span></p>
        <p class="chunk" data-nb-ref-number="446" data-nb-words="5" data-nb-chars="31"><span class="idea" data-nb-ref-number="447" id="idea447" data-nb-words="5" data-nb-chars="31">„To určitě není úplně všechno.“</span></p>
        <p class="chunk" data-nb-ref-number="447" data-nb-words="22" data-nb-chars="112"><span class="idea" data-nb-ref-number="448" id="idea448" data-nb-words="22" data-nb-chars="112">Usměje se&nbsp;na&nbsp;mě. Teď už&nbsp;to&nbsp;není úsměv její profese. „Radši to&nbsp;dál ani nechtěj slyšet. Stejně bys mi&nbsp;to&nbsp;nevěřil.“</span></p>
        <p class="chunk" data-nb-ref-number="448" data-nb-words="66" data-nb-chars="366"><span class="idea" data-nb-ref-number="449" id="idea449" data-nb-words="66" data-nb-chars="366">(Dodneška přemýšlím, zda jsem jí&nbsp;tu&nbsp;historku uvěřil, nebo ne. Často o&nbsp;tom přemýšlím. Ne&nbsp;o&nbsp;tom, zda byla <em>pravdivá</em>: ale jestli jsem jí&nbsp;uvěřil. V&nbsp;tom je&nbsp;dost velký rozdíl, <em>zásadní rozdíl</em>, jak by&nbsp;nejspíš řekla má&nbsp;bývalá žena. Ale nemůžu to&nbsp;s&nbsp;ní zkonzultovat&nbsp;– a&nbsp;nejen proto, že&nbsp;už&nbsp;by&nbsp;mi&nbsp;nejspíš nezvedla telefon. Taky jsem přece slíbil, že&nbsp;tohle nikomu vyprávět nebudu.)</span></p>
        <p class="chunk" data-nb-ref-number="449" data-nb-words="133" data-nb-chars="782"><span class="idea" data-nb-ref-number="450" id="idea450" data-nb-words="133" data-nb-chars="782">Nejčastěji na&nbsp;tu&nbsp;Darjinu <em>storku</em> myslívám ráno v&nbsp;koupelně; zatímco čekám, až&nbsp;holicí pěna změkčí mé&nbsp;strniště, představuji si&nbsp;tu&nbsp;mladou ženu, jak se&nbsp;to&nbsp;ráno taky dívala do&nbsp;zrcadla. Jak vstala skoro ještě za&nbsp;tmy&nbsp;– čas, kdy děvky obvykle chodívají spát po&nbsp;šichtě&nbsp;–, aby se&nbsp;podívala na&nbsp;pálení a&nbsp;svědění, jež ji&nbsp;probudilo. Občasné svědění holt patří k&nbsp;její profesi, tentokrát ji&nbsp;ovšem svědí rty&nbsp;– skoro jako tenkrát před lety ve&nbsp;Zlíně, když se&nbsp;jí&nbsp;hojily zjizvené rty. Rozsvítila lampičku nad zrcadlem, aby líp viděla. Vykřikla. Její rty byly naběhlé jako tenkrát. „Měla jsem hubu nateklou jak Angelina Jolie, co&nbsp;si&nbsp;dala přišít pod nos stydký pysky místo těch skutečných.“ Ale ty&nbsp;jizvy, tu&nbsp;bílou mřížku připomínající otisklý ostnatý drát, ty&nbsp;jizvy na&nbsp;svých rtech <em>za toho rozbřesku</em> neviděla.</span></p>
        <p class="chunk" data-nb-ref-number="450" data-nb-words="53" data-nb-chars="315"><span class="idea" data-nb-ref-number="451" id="idea451" data-nb-words="53" data-nb-chars="315">„Cože?“ řeknu v&nbsp;tom bordelovém baru v&nbsp;červeném hasičském domě, kde nahlížím do&nbsp;jiných zrcadel, z&nbsp;nichž nejošidnější je&nbsp;to&nbsp;na&nbsp;hladině vodky v&nbsp;další skleničce. Ale pořád jsem ještě nevypil dost, abych dokázal tuhle historku <em>přijmout</em>. „Chceš říct, že&nbsp;ti&nbsp;fakt zmizely jizvy na&nbsp;rtech? Myslíš&nbsp;– jako po&nbsp;tom jeho polibku?“</span></p>
        <p class="chunk" data-nb-ref-number="451" data-nb-words="27" data-nb-chars="149"><span class="idea" data-nb-ref-number="452" id="idea452" data-nb-words="27" data-nb-chars="149">Darja mě&nbsp;pozoruje přes ten barpult. Ostražitě. Vážně. I&nbsp;já to&nbsp;beru vážně. Nelžu jí. Ale ona mě&nbsp;přesto shledá lehkým, tahle lehká holka, a&nbsp;zasměje se.</span></p>
        <p class="chunk" data-nb-ref-number="452" data-nb-words="33" data-nb-chars="177"><span class="idea" data-nb-ref-number="453" id="idea453" data-nb-words="33" data-nb-chars="177">„Ty vole, měl by&nbsp;ses teď vidět! Copaks nepoznal, že&nbsp;si&nbsp;z&nbsp;tebe dělám srandu? Abych měla od&nbsp;tebe pokoj? Vím přece, jak jsi romantickej. Kurva udělá chlapovi, co&nbsp;mu&nbsp;na&nbsp;očích vidí.“</span></p>
        <p class="chunk" data-nb-ref-number="453" data-nb-words="86" data-nb-chars="537"><span class="idea" data-nb-ref-number="454" id="idea454" data-nb-words="86" data-nb-chars="537">Tahle ženská umí předstírat skoro všechno. Umí předstírat i&nbsp;to, že&nbsp;předstírá. Orgasmy jí&nbsp;nevěřím, ale tuhle historku <em>skoro</em> jo&nbsp;– snad že&nbsp;otvírá zarezlé dveře do&nbsp;hlubších pater mé&nbsp;prázdnoty nežli ty&nbsp;orgasmy. Nemůžete říct Matoušovi, že&nbsp;ta&nbsp;proměna vody ve&nbsp;víno byl jen iluzionistický trik pomocí prášku z&nbsp;vánoční sady Malý kouzelník. Současně ale ta&nbsp;část mé&nbsp;povahy, která si&nbsp;ospravedlňuje každodenní zázraky něčím aspoň trošku reálným (třeba kvantovou fyzikou), mě&nbsp;přiměje k&nbsp;alibistické otázce, proč ty&nbsp;jizvy na&nbsp;jejích rtech teď zase vidím.</span></p>
        <p class="chunk" data-nb-ref-number="454" data-nb-words="9" data-nb-chars="53"><span class="idea" data-nb-ref-number="455" id="idea455" data-nb-words="9" data-nb-chars="53">„Asi protože se&nbsp;díváš špatně, vole. To&nbsp;tě&nbsp;nenapadlo?“</span></p>
        <p class="chunk" data-nb-ref-number="455" data-nb-words="54" data-nb-chars="292"><span class="idea" data-nb-ref-number="456" id="idea456" data-nb-words="54" data-nb-chars="292">Usmívá se&nbsp;na&nbsp;mě&nbsp;přes ten velký barpult z&nbsp;imitace starého dřeva. Skoro všechno v&nbsp;tom bordelu je&nbsp;imitace, ten její úsměv ale ne. Teď zrovna ne. Vidím žlábek mezi jejími ňadry a&nbsp;jiný žlábek, skoro jizvu mezi jejím obočím. Jen na&nbsp;ty&nbsp;jiné jizvy se&nbsp;podívat nechci a&nbsp;nedovedu, což ona samozřejmě ví:</span></p>
        <p class="chunk" data-nb-ref-number="456" data-nb-words="26" data-nb-chars="122"><span class="idea" data-nb-ref-number="457" id="idea457" data-nb-words="26" data-nb-chars="122">„Koukni, že&nbsp;ty&nbsp;jizvy zůstaly jen na&nbsp;dolním rtu. Měla jsem je&nbsp;i&nbsp;na horním, i&nbsp;když menší, jen dva stehy. A&nbsp;ty už&nbsp;jsou pryč.“</span></p>
        <p class="chunk" data-nb-ref-number="457" data-nb-words="1" data-nb-chars="7"><span class="idea" data-nb-ref-number="458" id="idea458" data-nb-words="1" data-nb-chars="7">„Fakt?“</span></p>
        <p class="chunk" data-nb-ref-number="458" data-nb-words="8" data-nb-chars="46"><span class="idea" data-nb-ref-number="459" id="idea459" data-nb-words="8" data-nb-chars="46">„Tak se&nbsp;přece <em>opravdu</em> koukni. Já&nbsp;tě&nbsp;nekousnu.“</span></p>
        <p class="chunk" data-nb-ref-number="459" data-nb-words="1" data-nb-chars="7"><span class="idea" data-nb-ref-number="460" id="idea460" data-nb-words="1" data-nb-chars="7">„Fakt?“</span></p>
        <p class="chunk" data-nb-ref-number="460" data-nb-words="25" data-nb-chars="125"><span class="idea" data-nb-ref-number="461" id="idea461" data-nb-words="25" data-nb-chars="125">„Ty sis je&nbsp;nikdy pořádně neprohlídl, že&nbsp;ne?“ posměšně na&nbsp;mě&nbsp;špulí ty&nbsp;zjizvené rty, o&nbsp;nichž je&nbsp;tu&nbsp;řeč, jimiž se&nbsp;tato řeč vede.</span></p>
        <p class="chunk" data-nb-ref-number="461" data-nb-words="15" data-nb-chars="71"><span class="idea" data-nb-ref-number="462" id="idea462" data-nb-words="15" data-nb-chars="71">„Myslel jsem, že&nbsp;ti&nbsp;to&nbsp;není moc příjemný. Když se&nbsp;ti&nbsp;na&nbsp;ně&nbsp;někdo dívá.“</span></p>
        <p class="chunk" data-nb-ref-number="462" data-nb-words="15" data-nb-chars="91"><span class="idea" data-nb-ref-number="463" id="idea463" data-nb-words="15" data-nb-chars="91">„Tak se&nbsp;na&nbsp;ně&nbsp;podívej teď. Na&nbsp;rozloučení, mý&nbsp;potěšení. Čuňačinka zdarma, to&nbsp;dělám málokdy.“</span></p>
        <p class="chunk" data-nb-ref-number="463" data-nb-words="4" data-nb-chars="26"><span class="idea" data-nb-ref-number="464" id="idea464" data-nb-words="4" data-nb-chars="26">„Nebude ti&nbsp;to&nbsp;nepříjemný?“</span></p>
        <p class="chunk" data-nb-ref-number="464" data-nb-words="21" data-nb-chars="128"><span class="idea" data-nb-ref-number="465" id="idea465" data-nb-words="21" data-nb-chars="128">„Skoro všechno, co&nbsp;jsem poslední roky dělala s&nbsp;chlapama, mi&nbsp;bylo nepříjemný, vole. Snad si&nbsp;nemyslíš, že&nbsp;zrovna tys byl výjimka.“</span></p>
        <p class="chunk" data-nb-ref-number="465" data-nb-words="60" data-nb-chars="330"><span class="idea" data-nb-ref-number="466" id="idea466" data-nb-words="60" data-nb-chars="330">Po&nbsp;téhle předehře je&nbsp;to&nbsp;ještě těžší. Rychle se&nbsp;podívám, a&nbsp;<em>opravdu</em> vidím. Že&nbsp;její horní ret je&nbsp;<em>opravdu</em> beze stop po&nbsp;jakýchkoli jizvách. Ale co&nbsp;já&nbsp;vím, jestli tam <em>opravdu</em> nějaké měla? Co&nbsp;já&nbsp;vím, zda jí&nbsp;je&nbsp;neodstranili někde na&nbsp;plastice, třeba jako bonus, když si&nbsp;dávala přešít ňadra? Musel bych si&nbsp;nasadit brýle, abych si&nbsp;byl jistý.</span></p>
        <p class="chunk" data-nb-ref-number="466" data-nb-words="16" data-nb-chars="88"><span class="idea" data-nb-ref-number="467" id="idea467" data-nb-words="16" data-nb-chars="88">Nechci si&nbsp;být <em>jistý</em>. „A&nbsp;proč ti&nbsp;teda nezmizely všechny? Co&nbsp;je&nbsp;to&nbsp;za&nbsp;polovičatý zázraky?“</span></p>
        <p class="chunk" data-nb-ref-number="467" data-nb-words="5" data-nb-chars="26"><span class="idea" data-nb-ref-number="468" id="idea468" data-nb-words="5" data-nb-chars="26">„Možná to&nbsp;byl jen foršus.“</span></p>
        <p class="chunk" data-nb-ref-number="468" data-nb-words="2" data-nb-chars="15"><span class="idea" data-nb-ref-number="469" id="idea469" data-nb-words="2" data-nb-chars="15">„Jakej foršus?“</span></p>
        <p class="chunk" data-nb-ref-number="469" data-nb-words="25" data-nb-chars="129"><span class="idea" data-nb-ref-number="470" id="idea470" data-nb-words="25" data-nb-chars="129">„Záloha, vole. Si&nbsp;myslím. Že&nbsp;když budu sekat dobrotu a&nbsp;ne chlapy na&nbsp;prdel, že&nbsp;možná časem zmizí i&nbsp;dolní. Nebo třeba až&nbsp;po&nbsp;smrti?“</span></p>
        <p class="chunk" data-nb-ref-number="470" data-nb-words="94" data-nb-chars="539"><span class="idea" data-nb-ref-number="471" id="idea471" data-nb-words="94" data-nb-chars="539">Posmívá se&nbsp;mi? Nedá se&nbsp;svítit, asi si&nbsp;na&nbsp;to&nbsp;budu muset posvítit. To&nbsp;říkával pan Drašar, vždycky když šel opravovat svůj junkers. Ale ani ve&nbsp;mně teď zrovna žádný věčný plamínek nehoří&nbsp;– a&nbsp;kdybych škrtl sirkou, kdybych té&nbsp;děvce opravdu a&nbsp;bezvýhradně uvěřil, možná by&nbsp;mě&nbsp;to&nbsp;trochu ohřálo&nbsp;– a&nbsp;možná bych vyletěl do&nbsp;povětří jako ten dům ve&nbsp;starcových původních plánech. Pro mě&nbsp;jsou metafory občas jedinou cestou, jak se&nbsp;opravdu přiblížit, a&nbsp;tak mě&nbsp;vzápětí ještě napadne: Vzdal se&nbsp;svého ničivého plánu snad právě proto, že&nbsp;vzplál jiným plamenem?</span></p>
        <p class="chunk" data-nb-ref-number="471" data-nb-words="5" data-nb-chars="26"><span class="idea" data-nb-ref-number="472" id="idea472" data-nb-words="5" data-nb-chars="26">Čemu bych měl věřit, Pane?</span></p>
        <p class="chunk" data-nb-ref-number="472" data-nb-words="38" data-nb-chars="204"><span class="idea" data-nb-ref-number="473" id="idea473" data-nb-words="38" data-nb-chars="204">A&nbsp;protože nejsem na&nbsp;tak zásadní rozhodnutí připraven, udělám totéž co&nbsp;ten stařec. Přitáhnu si&nbsp;Darjinu tvář ke&nbsp;své a&nbsp;políbím ty&nbsp;zjizvené rty. Ale zatímco u&nbsp;něj to&nbsp;byl akt odvahy, u&nbsp;mě je&nbsp;tomu právě naopak.</span></p>
        <p class="chunk" data-nb-ref-number="473" data-nb-words="41" data-nb-chars="240"><span class="idea" data-nb-ref-number="474" id="idea474" data-nb-words="41" data-nb-chars="240">Pochopí to&nbsp;i&nbsp;ona. Vyškubne se&nbsp;mi. Marně žertuji, že&nbsp;mi&nbsp;šlo jen o&nbsp;klasický filmový happy end, když už&nbsp;se&nbsp;nejspíš vidíme naposledy. Žádné slitování, žádné odpuštění. Co&nbsp;chcete od&nbsp;kurvy. Nezaváhá ani vteřinu a&nbsp;zazvoní na&nbsp;toho svého vyhazovače.</span></p>
        <p class="chunk" data-nb-ref-number="474" data-nb-words="62" data-nb-chars="336"><span class="idea" data-nb-ref-number="475" id="idea475" data-nb-words="62" data-nb-chars="336">Tu&nbsp;noc se&nbsp;mu&nbsp;nezdálo o&nbsp;lvech. Naopak, probudila ho&nbsp;zima; tak si&nbsp;<em>jádro</em> tohoto příběhu aspoň představuji, slepuji ze&nbsp;všech těch rozbitých slupek, jež po&nbsp;tom starci zbyly. Jiná zima než ta&nbsp;za&nbsp;oknem, jež i&nbsp;v&nbsp;noci už&nbsp;prohrávala s&nbsp;jarem. Půl třetí. Chvěl se&nbsp;i&nbsp;pod tlustou peřinou, pod níž před lety umřela jeho žena. Nestihnu to, pomyslel si.</span></p>
        <p class="chunk" data-nb-ref-number="475" data-nb-words="3" data-nb-chars="15"><span class="idea" data-nb-ref-number="476" id="idea476" data-nb-words="3" data-nb-chars="15">Pane, pomoz mi.</span></p>
        <p class="chunk" data-nb-ref-number="476" data-nb-words="62" data-nb-chars="340"><span class="idea" data-nb-ref-number="477" id="idea477" data-nb-words="62" data-nb-chars="340">Ale už&nbsp;věděl, že&nbsp;v&nbsp;tomhle mu&nbsp;bůh nepomůže. Ba&nbsp;ani nemůže, i&nbsp;když bůh může všechno. Ale mohl by&nbsp;mi&nbsp;v&nbsp;tom aspoň zabránit, pomyslel si&nbsp;ten rozechvělý stařec pod peřinou s&nbsp;jistou nadějí. Věděl ale, jak bláhová je&nbsp;to&nbsp;naděje. Zbytky sněhu na&nbsp;střeše tály a&nbsp;tlumené dopady kapek do&nbsp;břečky na&nbsp;terase zněly jako ženské kroky, jako <em>přicházející</em> kroky.</span></p>
        <p class="chunk" data-nb-ref-number="477" data-nb-words="3" data-nb-chars="15"><span class="idea" data-nb-ref-number="478" id="idea478" data-nb-words="3" data-nb-chars="15">Pane, pomoz jí.</span></p>
        <p class="chunk" data-nb-ref-number="478" data-nb-words="75" data-nb-chars="450"><span class="idea" data-nb-ref-number="479" id="idea479" data-nb-words="75" data-nb-chars="450">Na&nbsp;chvíli ještě doufal, že&nbsp;ta&nbsp;zima, jež ho&nbsp;rozechvívala, je&nbsp;chlad toho prastarého domu; včera totiž vypnul plynový kotel, sfoukl věčný plamínek a&nbsp;zavřel v&nbsp;šachtě za&nbsp;domem hlavní uzávěr plynu, aby nezapomněl. S&nbsp;plynem by&nbsp;to&nbsp;neměl pod kontrolou. Ale teď, na&nbsp;zádech v&nbsp;studené posteli, najednou pochopil, jak byla jeho představa o&nbsp;kontrole toho všeho chybná a&nbsp;hlavně pyšná. Ano, pyšná, můj Pane. Vždyť nedokážu kontrolovat ani ten plamínek ve&nbsp;svém srdci.</span></p>
        <p class="chunk" data-nb-ref-number="479" data-nb-words="72" data-nb-chars="418"><span class="idea" data-nb-ref-number="480" id="idea480" data-nb-words="72" data-nb-chars="418">Protože o&nbsp;to srdce šlo, najednou to&nbsp;věděl, o&nbsp;jeho kulhavé srdce usilovala ta&nbsp;zima. Zima, jež nepřicházela zvenčí, ale zevnitř. Byla to&nbsp;zima samoty, to&nbsp;najednou věděl&nbsp;– a&nbsp;věděl taky, že&nbsp;jestli hned nevstane z&nbsp;té staré proležené postele, jestli hned s&nbsp;někým nepromluví, ta&nbsp;zima ho&nbsp;dostane. Ta&nbsp;zima sfoukne plamínek jeho srdce, tak jako on&nbsp;včera sfoukl ten v&nbsp;plynovém kotli. Ta&nbsp;zima sfoukne jeho plamínek zjizvenými ústy.</span></p>
        <p class="chunk" data-nb-ref-number="480" data-nb-words="48" data-nb-chars="259"><span class="idea" data-nb-ref-number="481" id="idea481" data-nb-words="48" data-nb-chars="259">Jizva, pomyslel si. Vypadala tak. Vypadalo to&nbsp;tak. Plno jizev. Holka samá jizva. Jen proto jsem jí&nbsp;dal tu&nbsp;pusu; jen proto jsem jí&nbsp;řekl, že&nbsp;ji&nbsp;miluju. Abych jí&nbsp;to&nbsp;usnadnil. Nemyslel jsem to&nbsp;jako chlap, Pane. Myslel jsem to&nbsp;jen tak povšechně, tak nějak jako Ty.</span></p>
        <p class="chunk" data-nb-ref-number="481" data-nb-words="150" data-nb-chars="873"><span class="idea" data-nb-ref-number="482" id="idea482" data-nb-words="150" data-nb-chars="873">Když pak přece jen vstal a&nbsp;v&nbsp;předklonu se&nbsp;došoural do&nbsp;vedlejšího pokoje, viděl, že&nbsp;tam naproti se&nbsp;ještě svítí. Bodejť by&nbsp;ne, vždyť tam jsou v&nbsp;plným pracovním procesu. Slyšel odtamtud vzdálenou hudbu&nbsp;– a&nbsp;věděl, že&nbsp;kdyby tam zatelefonoval (jako před čtyřmi měsíci, když mu&nbsp;došla semena), slyšel by&nbsp;tu&nbsp;hudbu hlasitěji ve&nbsp;sluchátku a&nbsp;možná ještě hlasitěji ve&nbsp;svém nitru. Ale neudělal to, tak špatně na&nbsp;tom ani teď nebyl. Málem začal vytáčet Hájkovo číslo; vzápětí si&nbsp;ale uvědomil, že&nbsp;se&nbsp;s&nbsp;přítelem už&nbsp;brzy setká osobně, a&nbsp;nahlas se&nbsp;té&nbsp;představě zasmál. A&nbsp;smál se&nbsp;ještě víc, když na&nbsp;stůl v&nbsp;kuchyni vysypal všechna ta&nbsp;semena, balíčky slunečnicových a&nbsp;dýňových a&nbsp;k&nbsp;tomu pytlík těch lněných, a&nbsp;začal je&nbsp;ráznými a&nbsp;přece jaksi klidnými pohyby všechna roztloukat tím velkým kladivem, jímž ještě včera tloukl na&nbsp;ocelový průbojník, když rozšiřoval ve&nbsp;stěnách svého domu díry po&nbsp;vrtačce.</span></p>
        <p class="chunk" data-nb-ref-number="482" data-nb-words="132" data-nb-chars="733"><span class="idea" data-nb-ref-number="483" id="idea483" data-nb-words="132" data-nb-chars="733">Jen bůh ví, zda by&nbsp;mu&nbsp;ta&nbsp;semena opravdu prodloužila život, kdyby je&nbsp;nadále užíval dle rad mé&nbsp;bývalé ženy, buch, buch, čtyřicet denně. Teď mu&nbsp;ale pomohla určitě, protože ta&nbsp;bláznivá činnost, to&nbsp;roztloukání všech semen v&nbsp;domě, ho&nbsp;přinejmenším zahřálo. Skoro rozjařilo&nbsp;– jako doušek slivovice. Dokonce ho&nbsp;napadlo, že&nbsp;by&nbsp;si&nbsp;opravdu mohl nalít do&nbsp;čaje panáka, což dělával tak dvakrát do&nbsp;roka a&nbsp;ještě jen s&nbsp;Hájkem; ale když hledal ve&nbsp;spíži láhev, zakopl o&nbsp;plastovou tašku, do&nbsp;níž už&nbsp;pár dnů schovával zbytky od&nbsp;jídla, jimiž chtěl odlákat kočky co&nbsp;nejdál od&nbsp;domu, aby nezahynuly s&nbsp;ním. Dokonce pro ně&nbsp;měl i&nbsp;krabici zlevněných konzerv tuňáka ve&nbsp;vlastní šťávě&nbsp;– a&nbsp;rovněž tu&nbsp;si&nbsp;teď vzal s&nbsp;sebou, když mu&nbsp;konečně došlo, že&nbsp;ještě není úplně sám.</span></p>
        <p class="chunk" data-nb-ref-number="483" data-nb-words="121" data-nb-chars="716"><span class="idea" data-nb-ref-number="484" id="idea484" data-nb-words="121" data-nb-chars="716">Když se&nbsp;belhal ve&nbsp;vatovém kabátě přes rozbahněný dvůr, ještě nesvítalo; obloha ale byla jasná, plná hvězd, a&nbsp;měsíci zbývaly sotva dva dny do&nbsp;úplňku. Nedožiju se&nbsp;ho, pomyslel si&nbsp;stařec už&nbsp;zase tak rozjařeně. Vešel do&nbsp;kůlny, stlučené z&nbsp;dřevěných bedniček od&nbsp;korditu. Světlo nesvítilo, ale s&nbsp;tím ani nepočítal; věděl už, že&nbsp;světlo si&nbsp;obvykle musí člověk nosit s&nbsp;sebou. Měl starou vojenskou svítilnu; protože žil tak sám, udržoval baterie vždy čerstvé. Střelmistr ví, jak je&nbsp;energie pro zážehový impuls důležitá. Možná jsem si&nbsp;měl natáhnout ty&nbsp;dráty až&nbsp;sem, pomyslel si&nbsp;ještě: mohl jsem to&nbsp;odpálit odsuď. Sám totiž mám energii už&nbsp;jen na&nbsp;jedinej odpal, pomyslel si&nbsp;ještě, než se&nbsp;v&nbsp;kuželu světla rozsvítily všechny ty&nbsp;oči.</span></p>
        <p class="chunk" data-nb-ref-number="484" data-nb-words="224" data-nb-chars="1243"><span class="idea" data-nb-ref-number="485" id="idea485" data-nb-words="224" data-nb-chars="1243">Byl už&nbsp;starý, žil úplně sám v&nbsp;tom starém domě na&nbsp;konci města a&nbsp;v&nbsp;noci se&nbsp;mu&nbsp;nezdávalo o&nbsp;lvech; zdálo se&nbsp;mu&nbsp;o&nbsp;kočkách. Na&nbsp;konci naší pouti život a&nbsp;sny splynou v&nbsp;jedno, pochopil. Bylo jich tam mnohem víc, než tušil, těch koček: černé, světlé, rezavé, koťata. Napřed se&nbsp;rozprchly, některé ven a&nbsp;jiné do&nbsp;temných koutů kůlny; ale když vysypal na&nbsp;podlahu zbytky jídla a&nbsp;otevřel pár rybích konzerv, začaly se&nbsp;postupně vracet. Jsou jako ta&nbsp;kurva, za&nbsp;žrádlo vás budou snad i&nbsp;milovat. Pomyslel si; pomyslel si&nbsp;<em>láskyplně</em>. Víc nechtěl. Kočky u&nbsp;jeho nohou se&nbsp;rvaly o&nbsp;žrádlo, ani nestačil otvírat konzervy (jednu snědl sám, prsty si&nbsp;vtlačil rybinu do&nbsp;bezzubých úst a&nbsp;vypil šťávu; poslední večeře byla docela chutná a&nbsp;voněla <em>tak</em> <em>známě</em>). Ale i&nbsp;když jídlo došlo, kočky u&nbsp;něho zůstaly. Otíraly se&nbsp;mu&nbsp;o&nbsp;nohy, vrněly, celá kůlna a&nbsp;celý svět (a stařec k&nbsp;tomu) se&nbsp;chvěli tím vrněním, tou vibrací, tím <em>předením</em> <em>posledního</em> vlákna, jež spojovalo toho starce se&nbsp;životem&nbsp;– a&nbsp;když si&nbsp;lehl na&nbsp;záda na&nbsp;starou pohovku, jedna z&nbsp;těch koček mu&nbsp;vyskočila na&nbsp;hruď, chvíli po&nbsp;něm rozvážně šlapala, jako by&nbsp;hledala jeho srdce, a&nbsp;pak na&nbsp;něj celou vahou ulehla. Olízla mu&nbsp;tvář, jazykem drsným jako život. Najednou se&nbsp;nemohl ani nadechnout k&nbsp;poděkování, tak byla ta&nbsp;černá kočka těžká.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./laska_na_cizim_hrobe_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>